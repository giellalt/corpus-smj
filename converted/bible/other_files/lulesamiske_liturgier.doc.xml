<document xml:lang="smj" id="no_id"><header><title> 
OVERSKRIFT 1
</title><genre code="bible"/><author><unknown/></author><translator><unknown/></translator><translated_from xml:lang="nob"/><wordcount>14322</wordcount><conversion_status type="standard"/><availability><free/></availability><submitter name="Inga Mikkelsen" email="inga.l.mikkelsen@uit.no"/><origFileName>http://www.kirken.no/?event=downloadFile&amp;FamID=243991</origFileName><metadata><uncomplete/></metadata><version>XSLtemplate $Revision: 64438 $; file-specific xsl  Revision; common.xsl  $Revision$; </version></header><body><p><em type="bold">LULESAMISK LITURGISAMLING  </em><em type="bold"> </em></p>
<p><em type="bold">Nettversjon </em></p>
<p><em type="bold">Innholdsfortegnelse  </em><em type="bold"> </em><em type="bold"> </em></p>
<p><em type="italic">Allamæsso-liturgija / Høymesse-liturgien </em><em type="italic">s 2 </em></p>
<p><em type="italic">Mánnágássta / Dåp </em><em type="italic">s 21 </em></p>
<p><em type="italic">Skallidim-jubmeldievnno / Konfirmasjonsliturgi </em><em type="italic">s 27 </em></p>
<p><em type="italic">Skallomæsso / Skriftemålsgudstjeneste </em><em type="italic">s 32 </em></p>
<p><em type="italic">Aktugattja skallo / Enkeltskriftemål </em><em type="italic">s 40 </em></p>
<p><em type="italic">Iehkedismáles skihppe lunna / Nattverd hos en s </em><em type="italic">yk </em><em type="italic">s 44 </em></p>
<p><em type="italic">Fiesstim / Vigselsliturgi </em><em type="italic">s 47 </em></p>
<p><em type="italic">Tj </em><em type="italic">áluktevsta fiesstim / Vigselstekster </em><em type="italic">s 57 </em></p>
<p><em type="italic">Hávddádibme / Gravferdsliturgi </em><em type="italic">s 67 </em></p>
<p><em type="italic">Tjáluktevsta hávddádibme / Begravelsestekster </em><em type="italic">s 77 </em></p>
<p><em type="italic">Sijda buorissjivnnjedibme </em><em type="italic">/ </em><em type="italic">Velsignelse av hus </em><em type="italic">s 89 </em></p>
<p><em type="bold"> </em><em type="bold">Høymesse-liturgien  </em></p>
<p><em type="bold">I ÁLGGO: RÅHKÅLVIS JA HIEVEDUS  </em></p>
<p><em type="bold">1 </em><em type="bold">Álggo </em></p>
<p><em type="bold">Álggotjuojadibme </em></p>
<p><em type="bold">Álggo </em><em type="bold">sálmma </em></p>
<p><em type="bold">Álggobágo </em></p>
<p><em type="italic">Juogu </em><em type="bold">A </em></p>
<p><em type="italic">L </em><em type="italic">Gieres tjoaggulvis. Ármmo </em><em type="italic">ja ráfe Jubmelis, Áhtjestimme ja Hærrá Jesus Kristusis </em></p>
<p><em type="italic">Jali </em><em type="bold">B </em></p>
<p><em type="italic">L </em>Áhtje ja Bárne ja Ájlis Vuojŋŋanisá namán. </p>
<p><em type="bold">2 Suttojdåbdåstibme </em></p>
<p><em type="italic">L </em>Buolvvedup Jubmela åvdån ja dåbdåstup suttojdimme. </p>
<p><em type="italic">TJ </em>Ájlis Jubmel, almmelasj Áhttje. </p>
<p>Gehtja ármujnat munji, suttulasj almatjij,</p>
<p>guhti lev suddodam ájádusáj, bágoj ja bargoj</p>
<p>ja vájmonim mielav baháj dåbdåv.</p>
<p>Jesus Kristusa diehti, åro gierddis mujna.</p>
<p>Luojte munji suttojdam ándagis</p>
<p>ja åhpada muv dujsta ballat ja ájnna duv iehttset.</p>
<p><em type="bold">3 Råhkålvistjuorvas KYRIE </em></p>
<p>Kyrie eleison, dån Áhttjáma, gulldala.</p>
<p>Kriste eleison, Kristus Hærráma, gulldala.</p>
<p>Kyrie eleison, gulá, Ájlis Vuojŋŋanis.</p>
<p><em type="bold">4 Hievedus GLORIA </em></p>
<p><em type="italic">L </em>Guddne lehkus Jubmelij allagisán. </p>
<p><em type="italic">TJ </em>Ja ráfe Jubmelis gájkka gierugijda ednamin. </p>
<p>Mij májnnop duv,</p>
<p>duv hievedip,</p>
<p>ja råhkålip,</p>
<p>mij bajedip duv.</p>
<p>Amen.</p>
<p><em type="bold">5 </em><em type="bold">Udnásj tjoahkkimråhkålvis </em></p>
<p><em type="italic">Guovvamáno 6. biejve (6.februar): </em></p>
<p><em type="italic">L </em>Råhkådallup gájka. </p>
<p><em type="italic">L </em>Hærrá, mijá Jubmel. Mij gijttep duv mijá álmmuga ja ájttegij lándaj åvdås, ájttegij dábij ja gájkka buorre árvoj åvdås majt lip oadtjum. Mij råhkålip: Várjjala mijáv suttojs ja bæjstojs, ja bissus duv namma ájllisin mijá lunna. Várjjala mijá álmmugav ja lájddi gájkka værálda álggoálmmugijt almasjárvvusasj iellemij friddjavuodan ja rievtesvuodan. Ja sálli midjij gájkajda akti tjåhkanit duv lusi aktan gájkka álmmugij duv herlukvuodan. Dav mij råhkålip, Bárnát, Jesus Kristusa mijá Hærrá baktu, guhti dujna ja Ájlis Vuojŋŋanisájn viessu ja ráddi, ájnna duohta Jubmel ihkeven ájges ihkeven ájggáj. </p>
<p><em type="italic">TJ </em>Amen. </p>
<p><em type="italic">13. sådnåbiejve ájlistagáj maŋŋela (13.s.e.pinse): </em></p>
<p><em type="italic">L </em>Råhkådallup gájka. </p>
<p><em type="italic">L </em>Gájkviekses Jubmel, guhti le gájkka sjivnnjedam. Gijttep duv iellema åvdås, ja mielaj ja dåbdudagáj åvdås majt lip dujsta oadtjum. Hievedip duv, ednama tjábbudagá, iellema ja varresvuoda åvdås ja gájkaj åvdås massta dåbddåp dån le buorre. Råhkålip vaj lulujma gulldaliddje bieljijt ja hoalle njuoktjamijt oadtjot, vaj lulujma bágut gullat, gijttogis vájmojstimme duv rámmpot, ja duv oavddodagoj birra vihtanasstet bágoj ja bargoj, Bárnát, Jesus Kristusa, mijá Hærrá baktu, guhti dujna ja Ájlis Vuojŋŋanisájn viessu ja ráddi, ájnna duohta Jubmel ihkeven ájges ihkeven ájggáj. </p>
<p><em type="italic">T </em><em type="italic">J </em>Amen. </p>
<p><em type="bold">II JUBMELA BÁGO SÁRNNEDIBME  </em></p>
<p><em type="italic">L </em>Gulldalup Hærrá bágojt. </p>
<p><em type="italic">TJ </em>Jubmelav májnnop. Halleluja, halleluja, halleluja. </p>
<p><em type="bold">6 Vuostasj tækstalågos </em></p>
<p><em type="italic">T/L </em><em type="italic">Tjáleduvvam le … kapiht </em><em type="italic">talin. </em></p>
<p>Tækstalågos låhpaduvvá návti</p>
<p>Náv gulluji Hærrá bágo.</p>
<p><em type="bold">7 Allamæssosálmma </em></p>
<p><em type="bold">8 Maŋep tækstalågos </em></p>
<p><em type="italic">T/L </em>Tjáleduvvam le … kapihttalin. </p>
<p>Tækstalågos låhpaduvvá návti</p>
<p>Náv gulluji Hærrá bágo.</p>
<p><em type="bold">9 Jáhkodåbdåstibme CREDO </em></p>
<p><em type="italic">Juogu </em><em type="bold">A </em></p>
<p><em type="italic">L </em>Dåbdåstup mijá ájlis jáhkov. </p>
<p><em type="italic">T </em><em type="italic">J </em>Mån jáhkáv Jubmel Áhttjáj, gájkvæksásij, </p>
<p>alme ja ednama sjivnnjediddjáj.</p>
<p>Jáhkáv Jesus Kristusij,</p>
<p>suv ájnnariegádim Bárnnáj, mijá Hærráj,</p>
<p>guhti Ájlis Vuojŋŋanisás sahkanij,</p>
<p>niejdda Marias riegádij,</p>
<p>Pontius Pilatusa vuolen vájveduváj,</p>
<p>ruossinávlliduváj, jámij ja hávddáduváj,</p>
<p>jábbmegij rijkkaj luojttádij,</p>
<p>goalmát biejve jábbmegij lussta tjuodtjelij,</p>
<p>almmáj vuolgij,</p>
<p>gájkviekses Jubmel Áhtje oalges bielen tjåhkkåhime,</p>
<p>dåppelt vas boahtemin</p>
<p>viessojt ja jábbmegijt duobbmitjit.</p>
<p>Jáhkáv Ájlis Vuojŋŋanissaj,</p>
<p>ájlis aktisasj girkkuj,</p>
<p>ájllisij sebrudahkaj,</p>
<p>suttoj ándagisluojttemij,</p>
<p>jábbmegij tjuodtjelibmáj</p>
<p>ja ihkeven iellemij.</p>
<p>Amen.</p>
<p>Apostolak jáhkodåbdåstibme</p>
<p><em type="italic">Jali </em><em type="bold">B </em></p>
<p><em type="italic">L </em>Dåbdåstup mijá ájlis jáhkov. </p>
<p><em type="italic">TJ </em>Mij jáhkkep ájnna Jubmelij, gájkviekses Áhttjáj, </p>
<p>guhti ednamav ja almev sjivnnjedij</p>
<p>ja gájkka majt vuojnnep ja mij vuojnemahtes le.</p>
<p>Jáhkkep ájnna Hærráj, Jesus Kristusij,</p>
<p>Jubmela ájnnariegádim Bárnnáj,</p>
<p>Áhtjes riegáduvvam gájkka ájgij åvddål,</p>
<p>Jubmel Jubmelis, tjuovgga tjuovgas,</p>
<p>duohta Jubmel duohta Jubmelis,</p>
<p>riegáduvvam, ij sjivnnjeduvvam,</p>
<p>sæmmi luondos gå Áhttje.</p>
<p>Suv baktu gájkka le sjivnnjeduvvam.</p>
<p>Mijáj almatjij ja mijá sálukvuoda diehti</p>
<p>almes luojttádij ja almatja hámen bådij</p>
<p>Ájlis Vuojŋŋanisá baktu ja niejdda Marias,</p>
<p>ja almatjin sjattaj.</p>
<p>Mijá åvdås ruossinávlliduváj Pontius Pilatusa vuolen,</p>
<p>vájveduváj ja hávddáduváj;</p>
<p>goalmát biejve tjuodtjelij tjáluga milta</p>
<p>ja almmáj vuolgij,</p>
<p>tjåhkkåhime Áhtje oalges bielen,</p>
<p>dåppelt vas herlukvuodan boahtemin</p>
<p>viessojt ja jábbmegijt duobbmitjit,</p>
<p>ja suv rijkan ij nåhkåm le.</p>
<p>Jáhkkep Ájlis Vuojŋŋanissaj,</p>
<p>Hærráj ja hæggavaddáj,</p>
<p>guhti Áhtjes ja Bárnes boahtá,</p>
<p>ja guhti aktan Áhtjijn ja Bárnijn</p>
<p>råhkåluvvá ja guddneduvvá,</p>
<p>ja guhti profehtaj baktu hålaj.</p>
<p>Jáhkkep ájnna, ájlis, aktisasj ja apostolak girkkuj.</p>
<p>Dåbdåstip ájnna gástadusáv suttoj ándagisluojttemij,</p>
<p>ja vuorddep jábbmegij tjuodtjelimev</p>
<p>ja boahtte værálda iellemav.</p>
<p>Amen</p>
<p>Nikenak jáhkodåbdåstibme</p>
<p><em type="bold">10 Sálmma sárne åvddåla </em></p>
<p><em type="bold">11 Sárnne </em></p>
<p>Åvddål sárnnetevstav låhkå, javllá sån guhti sárnnet:</p>
<p>Dát ájlis evangelium le tjáleduvvam … kapihttalin.</p>
<p><em type="italic">jali </em></p>
<p>Tjáleduvvam le …</p>
<p>Tækstalågos låhpaduvvá návti</p>
<p>Náv gulluji Hærrá bágo.</p>
<p>Sárnne låhpaduvvá hievedusájn:</p>
<p>Guddne Áhttjáj ja Bárnnáj ja Ájlis Vuojŋŋanissaj,</p>
<p>guhti lej ja le, ja bissu ájnna duohta Jubmelin</p>
<p>ihkeven ájges ihkeven ájggáj.</p>
<p><em type="bold">12 Sálmma sárne maŋŋela </em></p>
<p><em type="bold">III TJOAGGULVISÁ ÅVDÅSRÅHKÅLVIS  </em></p>
<p>Dánna máhttá tjuovvot</p>
<p><em type="bold">13 Guládusá </em></p>
<p>Maŋemus oasse guládusájs máhttá liehket návti:</p>
<p>Tjoaggulvisá åvdep jubmeldievno maŋŋela le/libá/li - dát/dá mijáv guodám:</p>
<p>Tjuoggulvis tjuodtján, ja namma/namá lågåduvvi.</p>
<p>Oanegis sjávo råhkåmbåttå maŋŋela máhttá buojkulvissan juobbá dájs rámáttevstajs lågåduvvat:</p>
<p><em type="italic">Juogu </em><em type="bold">A </em></p>
<p>Hærrá, åhpada mijáv biejvijdimme låhkåt, vaj vijses vájmojt oadtjop.</p>
<p>Sál 90.12</p>
<p><em type="italic">Jali </em><em type="bold">B </em></p>
<p>Jesus jávllá: Mån lev tjuodtjelibme ja iellem. Guhti munji jáhkká viessu vájku vil jábmá, ja guhti viessu ja munji jáhkká ij goassak jáme.</p>
<p>Joh 11.25</p>
<p><em type="bold">14 Åvdåsråhkålvis </em></p>
<p><em type="italic">L </em>muohto tjoaggulvissaj </p>
<p>Jårggålup vájmojdimme Jubmelij råhkådaládijn.</p>
<p><em type="italic">L </em>muohto álltárij </p>
<p>Hærrá, mijá Jubmel ja Áhttje, gijttep duv, ja hievedip duv ájlis namáv, dån le buorre, ja duv ármmogisvuohta bissu ihkát.</p>
<p>Råhkålip duv girkko åvdås væráldin. Dievde dav Vuojŋŋanisájnat. Várjjala dav Bágut ja sakramentaj baktu, ja guoddus dunji sjattojt gieresvuodan.</p>
<p>Buorissjivnnjeda mijá tjoaggulvisáv, ja viehkeda gájkajt mijájt jáhkulisvuodan barggat rijkat åvdås. Gåhtjo mijá skallujlåhkkijt viesutjit vuornádusájn, jáhkon ja dievnastusán.</p>
<p>Bája bágut åvddånit gájkka almasjtjerdaj gaskan. Vatte fámov ja dårvov sidjij gudi doarrádaláduvvi namát diehti. Gåhtjo sijáv gudi li jáhkov guodám ruoptus gásta ármmuj.</p>
<p>Jesus Kristusa diehti,</p>
<p><em type="italic">TJ </em>Hærráv råhkålip. </p>
<p><em type="italic">L </em>Vatte ráfev ednamin, friddjavuodav ja rievtesvuodav gájkajda. Åhpada mijáv suodjalit almatja árvov iellema álgos gitta iellema nåhkåmij.Ármmálaste sijáv gudi hæjosvuodan ja niedan viessu. Viehkeda mijáv várajda válldet duv sjivnnjádusáv ja juogadit vattáldagájdat rievtes láhkáj. </p>
<p>Buorissjivnnjeda mijá gånågisáv ja suv viesov, mijá álmmugav ja ájttegij lándajt ja mijá álmmukguojmijt guhkken ja gudi merajt maneldi. Aneda várjjaliddje giedat mánáj ja nuoraj badjel. Dievde sijdav ja skåvlåv Vuojŋŋanisájnat. Vatte vijsesvuodav ja rievtesvuoda mielav gájkajda gejn le åvdåsvásstádus sebrudagán, ja åhpada mijáv buoremusáv rahtjat guhtik guojmmásimme.</p>
<p>Jesus Kristusa diehti.</p>
<p><em type="italic">TJ </em>Hærráv råhkålip. </p>
<p><em type="italic">L </em>[Uddni råhkålip ållagasj ... åvdås. (Dánna lågåduvvi hiebalgis råhkålvisá oanegattjat. Gásstamáná nammaduvvi åvddånamájn.)] </p>
<p>Boade sidjij gudi duv åhtsi, ja gájkajda gudi guoktáladdi ja vájvástuvvi. Jaskada skihppijt ja surgulattjajt, åro gájkaj lahka gudi li aktuvuodan, boade ihkeven iellema dårvujn sidjij gudi jábmemijn muodástuvvi; ármmálaste gájkka almatjijt.</p>
<p>Jesus Kristusa diehti,</p>
<p><em type="italic">TJ </em>Hærráv råhkålip. </p>
<p><em type="italic">L </em>Sjávot buktep duv åvddåj dav mav juohkka akta vájmonis guoddá. </p>
<p>Sjávot råhkådallat </p>
<p><em type="italic">L </em>Jesusa namán råhkålip dunji, mijá Jubmel ja Áhttje. </p>
<p><em type="italic">TJ </em>Hærráv råhkålip. Amen. </p>
<p>Gå ij le gástadibme jali iehkedismáles, de åvdåsråhkålvis låhpaduvvá Áhttje-mijá råhkålvisájn.</p>
<p>Áhttje mijá guhti le almen.</p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p><em type="italic">Jali </em><em type="bold">D </em></p>
<p><em type="italic">Åvdåsråhkålvis IV </em></p>
<p>Guhti råhkålvisáv låhkå, javllá:</p>
<p>Gå lip dal Jesusa namán tjåhkanam, de råhkålup suv bágoj ja loahpádusáj milta mijá tjoaggulvisá ja Jubmela álmmuga åvdås åbbå væráldin.</p>
<p>Gå hiehpá, de máhttá dánna duoddiduvvat:</p>
<p>Ja råhkålup ållagasj</p>
<p>- sijá åvdås gudi uddni gástaduvvi (li gástaduvvam),</p>
<p>- sijá åvdås gudi gállasjvuohtaj låjdåsti,</p>
<p>- mijá skallujlåhkkij åvdås,</p>
<p>- sijá åvdås gudi li gåhtjodum girkko njunnjusjåvdåstiddjen,</p>
<p>- mijá rájadusulmutjij åvdås.</p>
<p>Dánna aj máhttá nammaduvvat buojkulvissan udnásj gijtulvisværo ulmme, girkko jali tjoaggulvisá ådå bargge, tjoaggulvisráde, ájnnasap dáhpádusá girkkon j.d.</p>
<p>Dánna hiehpá råhkålit oanes sjávoråhkålvisáv.</p>
<p><em type="italic">L </em>Almmelasj Áhttje, guhti midjij le sijdav vaddám girkkonat væráldin. Råhkålip, bisoda mijáv duodalasj jáhkon vaj agev dujna aktan viessop, ja bágon ja bargon duv namáv guddnedip, Jesus Kristusa, mijá Hærrá baktu. </p>
<p><em type="italic">TJ </em>Hærráv råhkålip. </p>
<p><em type="italic">Jali javladum </em></p>
<p><em type="italic">TJ </em>Amen. </p>
<p>Dåjmadiddje</p>
<p>Råhkålup mijá álmmuga åvdås ja sijáj åvdås gejn le fábmo ja åvdåsvásstádus sebrudagán.</p>
<p>Gå hiehpá de máhttá dánna duoddiduvvat:</p>
<p>Ja råhkålup ållagasj … åvdås. (Muhtem råhkådallamássje máhtti nammaduvvat, buojkulvissan boahtte válljima suohkanstivrraj, Stuorradiggáj jali Sámediggáj, ådå suohkanstivrra, ådå Stuorradigge, ådå Sámedigge, ådå ráddidus; sjiehtadallama barggo- ja æládusiellemin, ådå skåvllåjahke j.d.)</p>
<p>Dánna hiehpá råhkålit oanegis sjávoråhkålvisáv.</p>
<p><em type="italic">L </em>Almmelasj Áhttje, várjjala ármujnat mijá álmmugav ja ájttegij lándajt. Buorissjivnnjeda mijá gånågisáv ja suv viesov ja vatte vijsesvuodav ja fámov gájkajda gejn le åvdåsvásstádus vaj sijá barggo luluj vuorbástuvvat, dunji guddnen ja álmmugij buorissjivnnjádussan, Jesus Kristusa, mijá Hærrá baktu. </p>
<p><em type="italic">TJ </em>Hærráv råhkålip. </p>
<p>Jali javladum</p>
<p><em type="italic">TJ </em>Amen. </p>
<p>Dåjmadiddje</p>
<p>Råhkålup sijá åvdås gudi boadádalli skihpudahkaj ja vuorbedisvuohtaj, gájkka aktugattjaj åvdås ja sijá åvdås gejn le noade guoddet.</p>
<p>Gå hiehpá de máhttá dánna duoddiduvvat:</p>
<p>Ja råhkålup ållagasj … åvdås. (Muhtem råhkådallamássje máhtti nammaduvvat, buojkulvissan sijáv gudi li vájnnodam tjoaggulvisá åvdåsråhkålvisáv, sijáv gudi li vuorbedisvuohtaj ja niedaj boadádallam j.d.)</p>
<p>Dánna hiehpá råhkålit oanes sjávoråhkålvisáv.</p>
<p><em type="italic">L </em>Ármmogis Jubmel, guhti gieresvuodanit huvsa gájkka ietjat sjivnnjádusájt. Gulá mijáv gå råhkålip sijá åvdås gudi li niedan ja gárttjásin, ja aj sijá åvdås gejn li jábmemvájve: Viehkeda sijáv hæsodisvuodan ja dårvodisvuodan. Gievrroda sijáv gierddamusá båttå ja sálli sidjij gájkajda dåbddåt duv ármmogis viehkev, Jesus Kristusa, mijá Hærrá baktu. </p>
<p><em type="italic">TJ </em>Hærráv råhkålip. </p>
<p><em type="italic">Jali javladum </em></p>
<p><em type="italic">TJ </em>Amen. </p>
<p>Dåjmadiddje</p>
<p>Råhkålup ráfe diehti væráldin, ja rievtesvuoda ja friddjavuoda diehti gájkka almatjijda.</p>
<p>Gå hiehpá de máhttá dánna duoddiduvvat:</p>
<p>Ja råhkålup ållagasj … åvdås. (Muhtem råhkådallamássje máhtti nammaduvvat, buojkulvissan tjoavddusa rijkalasj ja rijkajgasskasasj gássjelisvuodajda j.d.)</p>
<p>Dánna hiehpá råhkålit oanegis sjávoråhkålvisáv.</p>
<p><em type="italic">L </em>Almmelasj Áhttje, ármmálaste mijá goavggás væráldav. Viehkeda mijáv vaj ietja ep sjatta sivvan ráfedisvuohtaj ja rijdduj, ájnat ráfen ja duv sidoda milta aktan viessop desik dån gájkka vas ådåsin dagá, Jesus Kristusa, mijá Hærrá baktu. </p>
<p><em type="italic">TJ </em>Hærráv råhkålip. </p>
<p><em type="italic">Jali javladum </em></p>
<p><em type="italic">TJ </em>Amen. </p>
<p>Gå ij le gástadibme jali iehkedismáles, låhpaduvvá åvdåsråhkålvis Hærrá råhkålvisájn.</p>
<p>Áhttje mijá guhti le almen.</p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p>Dánna máhttá tjuovvot oasse 15 <em type="bold">Tjoaggulvisá gijtulvisværro </em>. </p>
<p>Gå ij le gástadibme jali iehkedismáles, tjuovvu oasse 20 <em type="bold">Loahppasálmma </em>. </p>
<p><em type="bold">15 Tjoaggulvisá gijtulvisværro </em></p>
<p><em type="italic">Juogu </em><em type="bold">A </em></p>
<p><em type="italic">L </em>muohto álltárij </p>
<p>Hærrá Jubmel, almmelasj Áhttje, duv le ednam ja gájkka mij ednamin le. Gájkka mijá oame dunji gulluji. Buorissjivnnjeda dájt vattajt, vaj lulun rijkkasit ja guojmmásimme ávkken sjaddat, Jesus Kristusa, mijá Hærrá baktu.</p>
<p><em type="italic">Jali </em><em type="bold">B </em></p>
<p><em type="italic">L </em>muohto álltárij </p>
<p>Hærrá Jubmel, almmelasj Áhttje, duv le ednam ja gájkka mij ednamin le. Ietjat vattajs vaddep dunji ruopptot. Duosto mijáv ja mijá vattajt Jesus Kristusa diehti.</p>
<p><em type="bold">Gástadibme </em></p>
<p>Gå le gástadibme allamæsson, de dánna tjuovvu. Gehtja oasev Mánnágássta allamæsson.</p>
<p>Gå ij le iehkedismáles, de tjuovvu oasse 20 <em type="bold">Loahppasálmma </em>. </p>
<p><em type="bold">IV TJÅHKANIT HÆRRÁ BÆVDDÁJ  </em><em type="bold"> </em></p>
<p><em type="bold">16 Sálmma iehkedismállása åvddåla </em></p>
<p>Skallimgárvojda tjágŋá dáv sálmav lávlodijn.</p>
<p>Liturgga lájbev gárráj biedjá ja vijnav gávttjaj sjnjoarrá.</p>
<p><em type="bold">17 Hievedus ja Hærrá vuododimbágo </em></p>
<p><em type="italic">L </em>miessi jali javllá, muohto tjoaggulvissaj </p>
<p>Hærrá lehkus dijájna.</p>
<p><em type="italic">TJ </em>Dujna aj lehkus Hærrá. </p>
<p><em type="italic">L </em>Bajedihtit vájmojt. </p>
<p><em type="italic">TJ </em>Mij vájmojdimme bajedip Hærráj. </p>
<p><em type="italic">L </em>Gijttup mij de Hærráv Jubmelav. </p>
<p><em type="italic">TJ </em>Sáddnán, værddogis le. </p>
<p>Liturgga muohto álltárij miessi jali javllá</p>
<p><em type="italic">L </em>Sáddnán værddogis ja duohta le </p>
<p>mij agev ja juohkka láhkáj gijttep duv,</p>
<p>ájlis Hærrá, gájkviekses Áhttje, ihkeven Jubmel,</p>
<p>mijá Hærrá Jesus Kristusa baktu,</p>
<p>gev dån rádji lånestibmen væráldij,</p>
<p>vaj mij suv jábmema baktu lulujma oadtjot suttoj ándagisluojttemav</p>
<p>ja suv tjuodtjelime baktu ihkeven iellemav åmastit.</p>
<p>Suv baktu ieŋŋgila duv herlukvuodav hievedi,</p>
<p>ja duv tjoaggulvis almen ja ednamin</p>
<p>duv namáv aktisasj sjålijn hievet.</p>
<p>Sijájn aktan sihtap aj jienajdimme aktitjit</p>
<p>ja råhkådaládijn lávllot:</p>
<p><em type="bold">Ájlis SANCTUS </em></p>
<p><em type="italic">TJ </em>Ájlis, ájlis, ájlis </p>
<p>le Hærrá Sebaot,</p>
<p>gájk' ednamav dagáj sån herlugin.</p>
<p>Hosianna, allagisán.</p>
<p>Ja buorissjivnnjeduvvam le gut Hærrá namán boahtá,</p>
<p>Hosianna, allagisán.</p>
<p><em type="italic">Juogu </em><em type="bold">A </em></p>
<p>Bajástjuodtjelam Hærrá ja Lånestiddje, mij hievedip ja guddnedip duv ájlis namáv danen gå værrodi ietjat mijá suttoj diehti. Dunji lehkus guddne gieresvuoda åvdås mij le gievrap gå jábmem. Sálli midjij, gudi duv bævddáj låjdåstip duv rubmahav ja varáv åmastittjat, vaj vuollegis ja duodalasj vájmoj dán ájlis mállásij oassálasstep. Aktida mijáv ietjajnat degu oavse vijnnamuoran, åhpada mijáv guojmáma iehttset degu dån mijáv le æhttsám, ja bája mijáv vijmak duv lunna tjåhkanit ållesvuoda rijkanat.</p>
<p>Dánna tjuovvu <em type="bold">Hærrá råhkålvis </em>ja <em type="bold">Hærrá vuododimbágo </em>. </p>
<p><em type="italic">Jali </em><em type="bold">B </em></p>
<p>Mij hievedip duv, ájlis Jubmel, alme ja ednama Hærrá, guhti le væráldav æhttsám ja Bárnát Jesus Kristusav vaddám, vaj sån luluj gádjot mijáv suttos ja jábmemis, ja tjoahkkit dunji ájlis álmmugav. Jáhkon sunji ja aktidum gájkka mánájat råhkålip dav råhkålvisáv majt Bárnnát le midjij åhpadam:</p>
<p>Dánna tjuovvu <em type="bold">Hærrá råhkålvis </em>ja <em type="bold">Hærrá vuododimbágo </em>. </p>
<p><em type="bold">Hærrá råhkålvis </em></p>
<p>Hærrá råhkålvis javladuvvá jali lávloduvvá.</p>
<p>Áhttje mijá guhti le almen.</p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p><em type="bold">Hærrá vuododimbágo </em></p>
<p>Hærrá vuododimbágo javladuvvi jali miessiduvvi.</p>
<p><em type="italic">L </em>Mijá Hærrá Jesus Kristus dan ijá gå biehteduváj, lájbev sån váldij, </p>
<p>(liturgga gárev válldá)</p>
<p>Jubmelav gijtij, dådjalij dav ja åhpadusålmmåjda vattij javla: <span type="quote">“Válldit dáv ja bårrit. Dát le muv rumáj mij dijá åvdås værroduvvá. Dahkit dáv muv mujtton”</span>.</p>
<p>Váldij aj gávtjav mállásij maŋŋela,</p>
<p>(liturgga gávtjav válldá)</p>
<p>Jubmelav gijtij, ja sidjij vattij javla: <span type="quote">“Juhkit dássta gájka. Dát gávttja le ådå lihtto muv varán, mij dijá åvdås gålgåduvvá suttoj ándagisluojttemij. Juohkka bále gå dássta juhkabihtit, dahkit dáv muv mujtton”</span>.</p>
<p><em type="italic">Jali </em><em type="bold">B </em></p>
<p><em type="italic">L </em>Hærrá, mij sæbrrap dán mállásij ávujn ja gijtujn, duv ållidum væro diehti, jáhkon duv tjuodtjelime ja almmájvuolggema vuojttuj, vuordedijn duv máhttsamin herlukvuodanit. </p>
<p>Råhkålip, vaj mij gudi duv bævddáj låjdåstip duostutjit duv rubmahav ja varáv, lulujma sæbrrat dán ájlis mállásij vuollegis ja duodalasj vájmoj. Aktida mijáv ietjajnat degu oavse vijnnamuoran, åhpada mijáv guojmáma iehttset degu dån mijáv le æhttsám, ja bája mijáv vijmak duv lunna tjåhkanit ållesvuoda rijkanat.</p>
<p><em type="bold">Jubmel' Libba AGNUS DEI </em></p>
<p><em type="italic">TJ </em><em type="italic">Jubmel' Libba, mijá suttojt guoddi, </em></p>
<p>de ármujnat gulldala.</p>
<p>Jubmel' Libba, mijá suttojt guoddi,</p>
<p>de ármujnat gulldala.</p>
<p>Jubmel' Libba, mijá suttojt guoddi,</p>
<p>ráfát vatte dån.</p>
<p><em type="bold">18 Iehkedismáles </em></p>
<p><em type="italic">L </em>Liturgga muohto tjoaggulvissaj máhttá javllat </p>
<p>Båhtit, gájkka le gárves.</p>
<p>Vuostasj iehkedismálesguosse låjdåsti álltárij ja buolvvedi, duo iehtjáda tjåhkkidi.</p>
<p>Juogedijn lávllu tjoaggulvis ja kåvrrå hiebalgis sálmajt, soajttá aj rámátsálmajt. Hiebalgis musihkka máhttá tjuojaduvvat jali lávla lávloduvvat. Muhtem oase båttå máhttá aj sjávodisvuohta. Juogedijn máhttá liturgga viehkev oadtjot girkkohærrás jali soames dåhkkiduvvam viehkediddjes. Viehkediddje boahtá álltárij esski gå juohkem álggá.</p>
<p>Liturgga lájbev juohká.</p>
<p>Juohkembágo:</p>
<p>Dát le Jesusa rumáj.</p>
<p>Dát le Jesusa varra.</p>
<p>Lájbev biedjá iehkedismálesguosse rabás giehtaj. Vijna juogedijn máhttá adnet aktisasj gávtjav jali aktugasj gávtjav. Gå aktugasj gávttja aneduvvá, de iehkedismálesguosse iesj gávtjav adnal.</p>
<p>Juohkema maŋŋel liturgga javllá:</p>
<p><em type="italic">L </em>muohto tjoaggulvissaj </p>
<p>Ruossinávllidum ja bájastjuodtjelam Jesus Kristus le dal didjij (midjij) vaddám ietjas ájlis rubmahav ja varáv majt sån såbadussan vattij dijá (mijá) suttoj åvdås. Sån gievrrodus dijáv (mijáv) ja várjjalus dijáv (mijáv) duodalasj jáhkon ihkeven iellemij.</p>
<p>Ráfe lehkus dijájna.</p>
<p>Iehkedismáles máhttá dåjmaduvvat <span type="quote">“aktelasj kommunijåvnnån”</span>. Juohkka iehkedismálesguosse manná sadjásis gå le lájbev ja vijnav oadtjum, ja ietjes vas suv sadjáj boahtá. Iehkedismállása sávadus (<span type="quote">“Ruossinávllidum ja bajástjuodtjelam”</span><span type="quote">”) ja ráfesávadus (“Ráfe lehkus dijájna”</span><span type="quote">“Ráfe lehkus dijájna”</span>) sávaduvvá esski gå gájka li sajijnisá tjåhkkåhime.</p>
<p>Máhttelis le aj iehkedismállása sávadusáv dåssju akti sávvat, gå gájka li sajijdisá boahtám. Jus nav, de liturgga sávat ráfesávadusáv maŋenagi juohkka buolvvedime maŋŋela, ja e dárbaha ganugit lávllomijn jali oarggalmusihkajn. Ja nav de ij ráfesávadus sávaduvá iehkedismállásav låhpadijn.</p>
<p>Juohkema maŋŋela biedjá liturgga gárev gávtja nali ja gåbttjå gávttjalijnijn.</p>
<p><em type="bold">19 Iehke </em><em type="bold">dismállása gijtulvisråhkålvis </em></p>
<p>Gå gájkka iehkedismálesguosse li sajijdisá tjåhkkidam, liturgga javllá:</p>
<p><em type="italic">L </em>muohto tjoaggulvissaj </p>
<p>Gijttup ja råhkålup.</p>
<p><em type="italic">L </em>muohto álltárij </p>
<p>Mij gijttep duv, almmelasj Áhttje, duv buorissjivnnjeduvvam vattáldagáj åvdås. Råhkålip vaj dån dáj vattáldagáj lulu bisodit mijáv jáhkon dunji, aktidit mijáv gieresvuodanit ja duodastit mijá ihkeven iellema dårvov, Bárnát, Jesus Kristusa, mijá Hærrá diehti.</p>
<p><em type="italic">TJ </em>Amen </p>
<p><em type="bold">V LOAHPPA: BUORISSJIVNNJÁDUS DIEVNASTUSSAJ  </em></p>
<p><em type="bold">20 Loahppasálmma </em></p>
<p><em type="bold">21 Buorrissjivnnjádus ja rájadus </em></p>
<p><em type="italic">Juogu </em><em type="bold">A </em></p>
<p><em type="bold">Hievedibme BENEDICAMUS </em></p>
<p><em type="italic">L </em>Hievedup dal Hærráv. </p>
<p>Tjoaggulvis tjuodtján ja tjuodtju dasik loahppatjuojadibme álggá.</p>
<p><em type="italic">TJ </em>Jubmelav májnnop, Halleluja, halleluja, halleluja. </p>
<p><em type="italic">Jali </em><em type="bold">B </em></p>
<p><em type="bold">Sávadibme SALUTATIO </em></p>
<p><em type="italic">L </em>Hærrá lehkus dijájna. </p>
<p>Tjoaggulvis tjuodtján ja tjuodtju dasik loahppatjuojadibme álggá.</p>
<p><em type="italic">TJ </em>Dujna aj lehkus Hærrá. </p>
<p><em type="bold">A </em><em type="italic">ja </em><em type="bold">B </em></p>
<p><em type="italic">L </em>Hærrá buorrissjivnnjedus duv ja várjjalus duv. </p>
<p>Hærrá tjuovggijus árudijás dunji ja lehkus dunji ármmogis.</p>
<p>Hærrá jårggålus árudijás dunji ja vaddus dunji ráfev. <em type="bold">† </em></p>
<p><em type="italic">TJ </em>Amen. Amen. Amen. </p>
<p>Sjávo rågådaládijn skuollá girkkobiello gålmmi gålmmå gierde.</p>
<p><em type="italic">L </em>Mannit ráfen. Dievnnujihtit Jubmelav ávujn. </p>
<p><em type="bold">22 Låhpadibme </em></p>
<p>Liturgga manná álltáris.</p>
<p><em type="italic">Juogu </em><em type="bold">A </em></p>
<p><em type="bold">Loahppatjuojadibme </em></p>
<p><em type="italic">Jali </em><em type="bold">B </em></p>
<p><em type="bold">Låhpadimsálmma </em></p>
<p>Tjoaggulvis manná lávlo ålgus girkkos.</p>
<p><em type="bold"> </em><em type="bold">MÁNNÁGÁSSTA - DÅP  </em></p>
<p>allamæsson jali ietjá jubmeldievnon</p>
<p><em type="bold">1 Álggo </em></p>
<p><em type="italic">Juogu </em><em type="bold">A </em></p>
<p><em type="italic">L </em>låhkåmbievdes jali ietjá sajes kåvrån, muohto tjoaggulvissaj </p>
<p>Áhtje ja Bárne ja Ájlis Vuojŋŋanisá namán. .</p>
<p><em type="italic">Jali </em><em type="bold">B </em></p>
<p><em type="italic">L </em>låhkåmbievdes jali ietjá sajes kåvrån, muohto tjoaggulvissaj </p>
<p>Ármmo ja ráfe Jubmelis, Áhtjestimme ja hærrá Jesus Kristusis.</p>
<p>Vállji dav alternatijvav mij ittjij aneduvá jubmeldievno álgon.</p>
<p><em type="italic">L </em>Tjoaggulvis gálggá uddni <em type="italic">dáv mánáv </em>Jubmela vieson duosstot. </p>
<p>Gástan Jubmel sihtá <em type="italic">suv </em>lånåstusá ja risstalasj girkko oassálattjan dahkat. </p>
<p>Liturgga máhttá dan maŋŋela oanegis hålav hållat, mij máhttá låhpaduvvat tjálukåsijn Joh. 3,16.</p>
<p>Máhttá aj dåssju dáv tjálukoasev låhkåt.</p>
<p><em type="italic">L </em>Dajna gå Jubmel væráldav iehtsij vattij ájnna Bárnes, vaj juohkkahasj guhti sunji jáhkká ij håhkkåna, ájnat ihkeven iellemav oadtju. </p>
<p>Joh 3,16 </p>
<p><em type="bold">2 Gásstasálmma </em></p>
<p><em type="bold">3 Gásstagåhttjom </em></p>
<p><em type="italic">L </em>Gulldalup mijá Hærrá Jesus Kristusa gåhttjomav ájlis gásta birra: </p>
<p>Munji le gájkka fábmo almen ja ednamin vatteduvvam. Mannit dan diehti gájkajt álmmugijt åhpadisålmmån dagátjit: gástadattijn sijáv Áhtje ja Bárne ja ájlis Vuojŋŋanisá namán ja åhpadihtit sijáv gájkka mujsta vaddem budájt anodit. Ja mån lev dijá lunna gájkajt biejvijt gitta værálda nåhkåmij.</p>
<p>Matt 28,18-20</p>
<p>Gulldalup man vuohkasit Jesus mánájt vuosstáj válldá ja sidjij Jubmela rijkav rahpá:</p>
<p>Almatja Jesusa lusi mánájt buktalin sijáv duohtastahtátjit. Valla åhpadisålmmå sidjij sjærggun. Gå Jesus dav vuojnij, de suhta javlaj: ”Dibddit mánájt diehki muv lusi boahtet, allit ga sijájt duostuda: Jubmela rijkka dakkirattjajda gullu. Sáddnán, guhti Jubmela rijkav ij duosto nåv gåktu mánná, ij luoddnok dåhku boade.” Ja de mánájt asskáj váldij, giedajdis sijá nali biejaj ja buorissjivnnjedij sijáv.</p>
<p>Mark 10,13-16 </p>
<p>Nav de guoddep mánájdimme gijtulvisvuodan ja jáhkon Hærráj ájlis gástan. Sij li almasjvierrega suttoj ja vielgij riegádam, valla gástan Jubmela mánnán sjaddi, riegádam ådåsis Ájlis Vuojŋŋanisá baktu.</p>
<p><em type="bold">4 Gásta vælggogisvuohta </em></p>
<p><em type="italic">L </em>Gåhtjov æjgádijt ja ristaæjgádijt tjuodtjánit. </p>
<p><em type="italic">L </em>Dij gudi uddni buktebihtit <em type="italic">dáv mánáv </em>Kristusij, galggabihtit vihtanasstet <em type="italic">sån </em>le gástaduvvam Áhtje ja Bárne ja Ájlis Vuojŋŋanisá namán. Aktan dájna tjoaggulvisájn ja mijá ålles girkkujn oadtjobihtit oasev ájlis åvdåsvásstádusás, råhkådallat <em type="italic">máná </em>åvdås, åhpadit <em type="italic">suv </em>iesj råhkådallat, ja væhkádallat <em type="italic">s </em><em type="italic">uv </em>Jubmela bágov ja Hærrá iehkedismállásav ávkkitjit, vaj <em type="italic">sån </em>luluj Kristusin sjattadijn bissot, nav gåktu <em type="italic">sån </em>gástan Kristusijn aktiduvvá. </p>
<p>Æjgáda ja ristaæjgáda báhtsi tjuodtjot.</p>
<p><em type="bold">5 Vuornádus ja jáhkko </em></p>
<p><em type="italic">L </em>Dåbdåstup vuornádusáv ja jáhkov masi mánájdimme gástadip. </p>
<p>Tjoaggulvis tjuodtján.</p>
<p><em type="italic">G </em>Mån vuornádav bærggalav </p>
<p>ja gájkka suv dagojt</p>
<p>ja gájkka suv vuogijt.</p>
<p>Mån jáhkáv Jubmel Áhttjáj, gájkvæksásij,</p>
<p>alme ja ednama sjivnnjediddjáj.</p>
<p>Jáhkáv Jesus Kristusij,</p>
<p>suv ájnnariegádim Bárnnáj, mijá Hærráj,</p>
<p>guhti Ájlis Vuojŋŋanisás sahkanij,</p>
<p>niejdda Marias riegádij,</p>
<p>Pontius Pilatusa vuolen vájveduváj,</p>
<p>ruossinávlliduváj, jámij ja hávddáduváj,</p>
<p>jábbmegij rijkkaj luojttádij,</p>
<p>goalmát biejve jábbmegij lussta tjuodtjelij,</p>
<p>almmáj vuolgij,</p>
<p>gájkviekses Jubmel Áhtje oalges bielen tjåhkkåhime,</p>
<p>dåppelt vas boahtemin</p>
<p>viessojt ja jábbmegijt duobbmitjit.</p>
<p>Jáhkáv Ájlis Vuojŋŋanissaj,</p>
<p>ájlis aktisasj girkkuj,</p>
<p>ájllisij sebrudahkaj,</p>
<p>suttoj ándagisluojttemij,</p>
<p>jábbmegij tjuodtjelibmáj</p>
<p>ja ihkeven iellemij.</p>
<p>Amen.</p>
<p>Gájka tjåhkkidi.</p>
<p><em type="bold">6 Gástadibme </em></p>
<p>Tjáhtje gurggaluvvá gástadimgárráj.</p>
<p><em type="italic">L </em>gástadimgáre guoran </p>
<p>Råhkålup.</p>
<p>Hærrá Jesus Kristus, dån le javllam aktak ij boade Jubmela rijkkaj jus ij ådåsis riegáduvá tjátjes ja Vuojŋŋanisás. Mij gijttep duv dajna gå gásta tjáhtje bágut baktu le ármo ája, gånnå dån mijáv ietjajnat aktida ja vattá midjij oasev vuojtostat mav ietjat jábmema ja tjuodtjelime baktu vuojtti. Dál de boahtep bágut milta ja råhkålip dunji, Hærrá, sjaddus ådå riegádibme sjivnnjediddje Vuojŋŋanisát baktu.</p>
<p>Mánná (jus li ienep máná; de akta mánná ájgen) guotteduvvá gástadimgáre guorraj.</p>
<p>Æjgáda ja ristaæjgáda tjuodtjáni.</p>
<p>Jus hiehpá, de máhtti æjgáda ja ristaæjgáda tjuottjadit gástadimgáre guorraj.</p>
<p><em type="italic">L </em>Mij le máná namma? </p>
<p>Guhti mánáv guoddá, máná namáv javllá.</p>
<p><em type="italic">L </em>Sihtabihtit gus (máná namma javladuvvá) galggá gástaduvvat Áhtje ja Bárne ja Ájlis Vuojŋŋanisá namán, ja bajeduvvat risstalasj vuornádusán ja jáhkon? </p>
<p>Guhti mánáv guoddá, vasstet: Sihtap.</p>
<p><em type="italic">L </em>Jubmel várjjalus duv mannamav ja boahtemav udnátjis gitta ihkeven ájggáj. </p>
<p>Ruossiv duv ájlis ruossa merkajn, <em type="bold">† </em></p>
<p>duodastussan vaj galga ruossinávlliduvvam ja tjuodtjeluvvam Jesus Kristusij gullut ja sunji jáhkket.</p>
<p>Ruossa mærkka gállos mielggaj, ja maŋŋela de doarrás.</p>
<p><em type="italic">L </em>Mijá Hærrá Jesus Kristusa bágo ja gåhttjoma milta gástadav duv Áhtje ja Bárne ja Ájlis Vuojŋŋanisá namán. </p>
<p>Dáv javladijn, goajvvi liturgga tjátjev giedajn gålmmi máná oajvváj.</p>
<p><em type="italic">L </em>biedjá giedas máná oajvváj ja javllá: </p>
<p>Gájkviekses Jubmel le dal vaddám dunji Ájlis Vuojŋŋanisáv, dahkam duv</p>
<p>ietjas mánnán ja oassálattjan ietjas jáhkulasj tjoaggulvisás.</p>
<p>Sån gievrrodus duv ármujnis ihkeven iellemij.</p>
<p>Ráfe lehkus dujna.</p>
<p><em type="bold">7 Hievedus ja råhkålvis </em></p>
<p>Gå gájka li gástaduvvam, de liturgga låhkåmbievdes jali ietjá sajes kåvrån javllá:</p>
<p><em type="italic">L </em>Buorissjivnnjeduvvam lehkus mijá hærrá Jesus Kristusa Jubmel ja Áhttje. Stuorra ármmogisvuodanis le mijáv ielle dårvvuj ådåsis riegádahttám Jesus Kristusa tjuodtjelime baktu jábbmegij lussta. </p>
<p>1 Pet 1,3</p>
<p><em type="italic">L </em>Råhkålup aktan Hærrá råhkålvisáv. </p>
<p><em type="italic">G </em>Áhttje mijá guhti le almen. </p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p><em type="bold">8 Sálmma </em></p>
<p>Jus le iehkedismáles, sjáddá dát <em type="bold">Sálmman iehkedismállása åvddåla </em>. Jus ij le iehkedismáles, de le dát <em type="bold">Loahppasálmman </em>. </p>
<p>Jus gássta le dalága jubmeldievno maŋŋela, máhttá liturgga råhkålit dáv tjoahkkimråhkålvisáv hievedusá <span type="quote">”Hieveduvvam lehkus Jubmel”</span> maŋŋela:</p>
<p><em type="italic">L </em>Råhkålup ja gijttup. </p>
<p>Hærrá Jubmel, almmelasj Áhttje, dån le jáhttám mijá Jubmelin ja mánájim Jubmelin liehket, ja buolvas buolvvaj ármmogisvuodat vuosedit. Mij gijttep duv gå mijáv ájlis gástan duosto madin vilá lip máná, ja danna midjij suttojt ándagis luojtá, ja vattá iellemav ja sálukvuodav. Råhkålip dunji, viehkeda mijáv buoragit oajbbot, viehkamav ållit ja jáhkov bisodit, ja doalvo mijáv ihkeven iellemij, Bárnát, Jesus Kristusa, mijá Hærrá baktu.</p>
<p><em type="italic">L </em>Råhkålup aktan Hærrá råhkålvisáv. </p>
<p><em type="italic">G </em>Áhttje mijá guhti le almen. </p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p>Gássta låhpaduvvá</p>
<p><em type="bold">8 Sálmma </em></p>
<p><em type="bold"> </em><em type="bold">S  </em><em type="bold">KALLIDIM - JUBMELDIEVNNO KONFIRMASJONSLITURGI  </em></p>
<p>råhkålvisájn ájnegis skallujlåhkke åvdås</p>
<p>Jus udnásj tjoahkkimråhkålvis ij hieba, máhttá dát råhkålvis aneduvvat:</p>
<p><em type="italic">L </em>Almmelasj Áhttje, mij gijttep duv gå mijáv gástan ietjat mánnán válldi ja ásadi midjij sijdav girkkonat. Råhkålip dunji, gievrroda mijáv jáhkon vaj lulujma viessot duv sidoda milta ja duv dievnárin væráldin liehket. Vatte midjij fámojt buoragit åjbutjit, ja viehkeda mijáv jåvsådittjat dan ihkeven måhkkåj mav biedji mijá åvddåj, Jesus Kristusa, Bárnát, mijá Hærrá baktu, guhti dujna ja Ájlis Vuojŋŋanisájn viessu ja ráddi, ájnna duohta Jubmel ihkeven ájges ihkeven ájggáj. </p>
<p>Jus muhtema udnásj tevstajs e rat hieba, máhttep válljit muhtemav dájs:</p>
<p><em type="italic">OT </em></p>
<p>5 Mos 6,4-7</p>
<p>Sálmma 121</p>
<p><em type="italic">Ep. </em></p>
<p>Fil 3,12-14</p>
<p>Fil 4,4-9</p>
<p><em type="italic">Ev. </em></p>
<p>Matt 7,24-29</p>
<p>Joh 6,66-69</p>
<p>Sálma maŋŋela mij sárnev (ja guládusájt) tjuovvu, máhttá gássta tjuovvot mij låhpaduvvá sálmajn. Jus ij la gássta, de tjuovvu:</p>
<p><em type="bold">Mujttádus gástas </em></p>
<p><em type="italic">L </em>muohto tjoaggulvissaj </p>
<p>Gieres tjoaggulvis. Gástan Jubmel mijáv sjievnnjeda fámos gájoj, ja vattij midjij riektáv tjuovga mánnán liehket. Gåhtjoduvájma Kristusav tjuovudittjat ja sujna viesutjit. Dåbdåstup dan diehti vuornádusáv ja jáhkov mij guláduváj mijá gásstabåttå.</p>
<p>Tjoaggulvis tjuodtján.</p>
<p><em type="italic">G </em>Mån vuornádav bærggalav </p>
<p>ja gájkka suv dagojt</p>
<p>ja gájkka suv vuogijt.</p>
<p>Mån jáhkáv Jubmel Áhttjáj, gájkvæksásij,</p>
<p>alme ja ednama sjivnnjediddjáj.</p>
<p>Jáhkáv Jesus Kristusij,</p>
<p>suv ájnnariegádim Bárnnáj, mijá Hærráj,</p>
<p>guhti Ájlis Vuojŋŋanisás sahkanij,</p>
<p>niejdda Marias riegádij,</p>
<p>Pontius Pilatusa vuolen vájveduváj,</p>
<p>ruossinávlliduváj, jámij ja hávddáduváj,</p>
<p>jábbmegij rijkkaj luojttádij,</p>
<p>goalmát biejve jábbmegij lussta tjuodtjelij,</p>
<p>almmáj vuolgij,</p>
<p>gájkviekses Jubmel Áhtje oalges bielen tjåhkkåhime,</p>
<p>dåppelt vas boahtemin</p>
<p>viessojt ja jábbmegijt duobbmitjit.</p>
<p>Jáhkáv Ájlis Vuojŋŋanissaj,</p>
<p>ájlis aktisasj girkkuj,</p>
<p>ájllisij sebrudahkaj,</p>
<p>suttoj ándagisluojttemij,</p>
<p>jábbmegij tjuodtjelibmáj</p>
<p>ja ihkeven iellemij.</p>
<p>Amen.</p>
<p>Apostolak jáhkodåbdåstibme</p>
<p>Tjoaggulvis tjåhkkit.</p>
<p><em type="bold">14a Råhkålvis skallujlåhkkij åvdås </em></p>
<p><em type="italic">L </em>muohto tjoaggulvissaj </p>
<p>Råhkålup mijá skallujlåhkkij åvdås.</p>
<p><em type="italic">L </em>muohto álltárij </p>
<p>Ihkeven Jubmel, almmelasj Áhttje, mij gijttep duv gå ájlis gástan mijáv rijkkasit váldá. Råhkålip dunji skallujlåhkkij åvdås: Oatsoda sijáv jáhko gæjnon, vaj sij bæjválattjat dunji jårgijdi, ja iellema vájaldusán oahppi Bárnát, Jesus Kristusav, buorebut dåbddåt.</p>
<p><em type="italic">T </em>Hærráv råhkålip. </p>
<p><em type="italic">L </em>Hærrá, sij li gássjelis væráldav vájaldittjat, oatsoda sijáv Vuojŋŋanisát baktu. Moatte lágásj gæhttjalibmáj boadádalli, valla gievrroda sijáv fámujnat, ja viehkeda sávresvuodajn råhkådallat ja åskulattjat ávkkit duv bágov ja ájlis iehkedismállásav. Sálli sidjij sijdav risstalasj girkkonat gávnnat, vaj sij aktan gájkaj gudi dunji jáhkki, lulun namát dåbdåstit ja duv bágoj ja dagoj gijttet ja dievnnut. </p>
<p><em type="italic">TJ </em>Hærráv råhkålip. Amen. </p>
<p><em type="italic">G </em>Áhttje mijá guhti le almen. </p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p><em type="bold">14b Oanegis råhkålvissálmma </em></p>
<p><em type="bold">14c Råhkålvis ájnegis skallujlåhkke åvdås </em></p>
<p><em type="italic">L </em>Gieres skallujlåhkke. </p>
<p>Risstalasj jáhkkuj lihpit gástaduvvam. Risstalasj jáhkon lihpit åhpaduvvam.</p>
<p>Båhtit dal Hærrá álltárij, vaj råhkålip dijáj juohkka avta åvdås Jesusa namán.</p>
<p>Skallujlåhkke manni mutták stuorra juohkusin álltárij ja buolvvedi.</p>
<p>Liturgga biedjá giedas skallujlåhkke oajve nali ja råhkål suv åvdås namáv nammadijn avtav dájs råhkålvisájs:</p>
<p>1 Hærrá, gålmaktes Jubmel, råhkålip (namma genitijva hámen) åvdås. Ájlis gástan le dån mijájt ietjat mánnán dahkam; gievrroda <em type="italic">suv </em>jáhkon vaj luluj ihkeven iellemav árbbit. </p>
<p>2 Gájkka ármmogisvuoda Jubmel, råhkålip (namma genitijva hámen) åvdås. Kristusin le dån mijáv ihkeven herlukvuohtaj gåhttjum; várjjala <em type="italic">suv </em>gásta ármon gitta Jesus Kristusa bæjvváj. </p>
<p>3 Almmelasj Áhttje, råhkålip (namma genitijva hámen) åvdås. Gástan le mijáv sjievnnjeda fámos gádjum ja rijkkasit doalvvum; gievrroda ja bisoda <em type="italic">suv </em>ihkeven iellemij. </p>
<p>4 Åskulasj Jubmel, råhkålip (namma genitijva hámen) åvdås. Gástan le mijáv ietjat aktisasjvuohtaj gåhttjum; várjjala <em type="italic">suv </em>fámujnat, vaj luluj árbbit ihkeven lånåstusáv jáhkon Jesus Kristusij. </p>
<p>5 Almmelasj Áhttje, råhkålip (namma genitijva hámen) åvdås. Gástan le mijáv ådåsis riegádahttám ja ielle dårvov vaddám Jesus Kristusa tjuodtjelime baktu jábbmegij lussta; gievrroda <em type="italic">suv </em>Ájlis Vuojŋŋanisá baktu ihkeven iellemij. </p>
<p>6 Hærrá, mijá Jubmel, råhkålip (namma genitijva hámen) åvdås. Lånestam le mijáv ja gåhttjum ájlis gåhttjomijn gå gástaduvájma; sálli <em type="italic">sunji </em>Ájlis Vuojŋŋanisá baktu lånåstusánat bissot ja oasev ihkeven herlukvuodastat oadtjot. </p>
<p>7 Jubmel mijá Áhttje almen, råhkålip dunji (namma genitijva hámen) åvdås. Gástan le mijáv rájnnim ja ietjat álmmugin dahkam; viehkeda <em type="italic">suv </em>Vuojŋŋanisát baktu buoragit åjbutjit, ja duv lusi ihkeven måhkkåj jåvsådittjat. </p>
<p>Juohkka juohkusa maŋŋela manná liturgga álltárij ja javllá:</p>
<p><em type="italic">L </em>Ráfe lehkus dijájna. </p>
<p>Skallujlåhkkejuogos tjuodtján ja manná sadjásis.</p>
<p><em type="bold">Loahppabágo </em></p>
<p>Gå le råhkådaláduvvam gájkka skallujlåhkkij åvdås, buktá liturgga (álltára guoran, muohto tjoaggulvissaj) jali katekehtta jali ietjá tjoaggulvisá åvdåstiddje (låhkåmbievdes jali ietjá sajes kåvrån) oanegis sávadusáv, jali javllá loahppabágojt vuollelin.</p>
<p>Gieres tjoaggulvis. Aktan lip skallujlåhkkij åvdås råhkålam. Viehkedup sijáv de aktan, vaj lulun risstalasj vuornádusájn ja jáhkon viessot, ja Jubmela ja guojmij dievnnuj åvddånit. Ávttjijup guhtik guojmema Jubmela bágov ja Hærrá iehkedismállásav ávkkitjit, ja dav gæjnov vájaldittjat mij iellemij doalvvu.</p>
<p>Dij skallujlåhkke lihpit ájn vilá tjoaggulvisá åvdåsråhkålvisájn. Jubmel le åskulasj ja sujna le rájádis gieresvuohta. Jubmel le aj dijá lahka huvsodisvuodaj, vuojtádallamij ja guoktáladdamij ájgij, ja gåhttju dijáv aktan sujna viesutjit. Årrut de suv lahka. De sån, guhti dijá lunna buorre dagov álgadij, dav gitta Jesus Kristusa bæjvváj ålli.</p>
<p>Jubmeldievnno låhpaduvvá sálmajn.</p>
<p><em type="bold"> </em><em type="bold">SKALLOMÆSSO  </em></p>
<p><em type="bold">SKRIFTEMÅLSGUDSTJENESTE  </em></p>
<p><em type="bold">1 Álggosálmma </em></p>
<p><em type="bold">2 Álggobágo </em></p>
<p><em type="italic">Juogu </em><em type="bold">A </em></p>
<p>Hærrá ráfe lehkus gájkaj dijájna. Mijá Lånestiddje Jesus Kristus javllá: ”Hebulattja e dálkudiddjev dárbaha, ájnat skihppe. Iv le boahtám rievtesferdugijt gåhtjutjit, ájnat suddárijt.”</p>
<p>Mark 2.17</p>
<p><em type="italic">Jali </em><em type="bold">B </em></p>
<p>Jubmela ráfe lehkus gájkaj dijájna. Hærrá apostel javllá: ”Máná, dáv tjáláv didjij vaj ehpit suddoda. Valla jus aktak suddot de miján le bælostiddje Áhtje åvdån, Jesus Kristus, guhti le rievtesferduk. Sån le såbadusværron mijá suttoj åvdås, ja ij dåssjå mijá ájnat åbbå værálda.”</p>
<p>1 Joh 2,1-2</p>
<p><em type="italic">L </em>Ájlis Jubmel, almmelasj Áhttje, gijtto gå bálges duv lusi agev le rabás Jesus Kristusin. Viehkeda mijáv jáhkket duv báhkuj ándagisluojttemis. Gievrroda mijá jáhkov ja doajvov, ja dagá mijá gieresvuodav viesso gieresvuohtan, dunji guddnen ja mijá guojmmealmatjijda viehkken, Jesus Kristusa, Bárnát, mijá Hærrá baktu. </p>
<p><em type="italic">T </em><em type="italic">J </em>Amen. </p>
<p><em type="bold">3 Tækstalågos </em></p>
<p>Dánna lågåduvvi akta jali guokta tevsta, buojkulvissan akta gietjav sáŋarvissálmajs (Sálmma 6, 32, 38, 51, 102, 130, 143), ihkap sálmajn låhkusij gaskan.</p>
<p>Tækstalågos álggá návti:</p>
<p>Tjáleduvvam le …</p>
<p>Tjoaggulvis tjuodtján.</p>
<p>Tækstalågos låhpaduvvá návti:</p>
<p>Náv gulluji Hærrá bágo.</p>
<p>Tjoaggulvis tjåhkkit.</p>
<p><em type="bold">4 Skallohålla </em></p>
<p><em type="bold">5 Sálmma </em></p>
<p><em type="bold">6 Iesjguoradallama </em></p>
<p><em type="italic">L </em>muohto tjoaggulvissaj </p>
<p>Guoradallup ietjama iellemijt Jubmela ájlis sidoda gáktuj.</p>
<p>Lågev Jubmela budá gulluji návti:</p>
<p>Liturgga låhkå budájt.</p>
<p>E dujna galga ietjá jubmela gå mån.</p>
<p>I galga Hærrá Jubmelat namáv dåssjen adnet.</p>
<p>Galga vuojŋastimbiejvev ájllisin adnet.</p>
<p>Galga áhtját ja ædnát guddnedit.</p>
<p>I galga gåddet.</p>
<p>I galga gállasjvuodav doadjet.</p>
<p>I galga suoládit.</p>
<p>I galga guojmát vuosstij vieret vihtanasstet.</p>
<p>I galga guojmát goadev hibmodit.</p>
<p>I galga hibmodit nuppe gállasjguojmev, svájnnasav jali dærnov, jali mavga iehtjádav mij sunji gullu.</p>
<p><em type="bold">7 Suddodåbdåstibme </em></p>
<p>Liturgga manná álltárij.</p>
<p><em type="italic">L </em>muohto tjoaggulvissaj </p>
<p>Buolvvedup Jubmela åvdån ja dåbdåstup suttojdimme.</p>
<p>Liturgga buolvvet muohto álltárij.</p>
<p><em type="italic">Juogu </em><em type="bold">B </em></p>
<p><em type="italic">L </em>Hærrá, ájlis Jubmel. Báhkut sárnnu muv suddárin, guhti håhkkånav jus dån i ármmálaste. Dát sádnesvuohta le mælggadin muv dádjadusás, Hærrá. Vatte munji fámojt ja mielav duv bágos suddárin bigoduvátjit. </p>
<p>Dån le muv sjivnnjedam, ja vierttiv duv åvdån iellemam åvdås vásstedit. Duv sidot luluj muv ájádusájt ja vájaldusáv lájddit, valla muv miella sihtá duv sidodav garvvet.</p>
<p>Bágut milta luluv guojmmealmatjijt iehttset, valla mån lev álu lájttális, huolodibme ja låjkås.</p>
<p>Dån rávka sádnesvuodav ja bihkovuodav muv iellemin, valla mån svahkadav. Huoman diedáv jur dalloj gå lev hædjon ja várjodibmen, de dalloj lev værddogis duv ármmuj.</p>
<p>Hærrá, válde mujsta ierit álkkes jasskavuodav. Luojte munji suttojdam ándagis Jesus Kristusa diehti. Vatte munji ájlis ráfedisvuodav vájmmusim, mij muv agev duv lusi vuojet vaj oalle jasskavuodan ja åskulasjvuodan viesov.</p>
<p><em type="italic">T </em><em type="italic">J </em>Amen. </p>
<p><em type="italic">Jali </em><em type="bold">C </em></p>
<p><em type="italic">L </em>Ájlis Jubmel, ármmogisvuoda Áhttje. Mån vájván almasj, oassálattjan almatjij suttos ja vielges, dåbdåstav duv åvdån, rievtesferdugis Jubmel, mån lev suddodam duv vuosstij moatte láhkáj. </p>
<p>Iv le æhttsám duv gájk åvdemusát, iv ga guojmám nåv gå iehtjam. Ájádusáj,</p>
<p>bágoj ja dagoj lev suddodam duv ja ájlis budáj vuosstij. Jus dån dagojdam milta lulu duobbmit muv, de luluv dujsta hilgoduvvat.</p>
<p>Valla dån gieres almmelasj Áhttje le dal jáhttám ármujnat duosstot gájkajt gudi dunji jårgijdi, ja åskeldattijn mijá Lånestiddje Jesus Kristusa dagojda duv stuorra ármmogisvuodan suojev åhtsi.</p>
<p>Dån sidá gájkka sijá mættojt ándagis luojttet ja ij goassak sijá suttojt låhkåt. Dasi mån åskeldav ja ánov gájkka suttojdam ándagis, Jesu Kristusa diehti.</p>
<p><em type="italic">T </em><em type="italic">J </em>Amen. </p>
<p><em type="italic">L </em>Sjávot dåbdåstip dal Jubmelij dav mav juohkka akta vájmonis guoddá. </p>
<p>Oanegis sjávo råhkåmbåttå maŋŋela råhki liturgga ja tjoaggulvis aktan dáv råhkålvisáv:</p>
<p><em type="italic">G </em>Gieres Hærrá Jubmel. </p>
<p>Mæddám lev moaddi ájádusáj, bágoj ja dagoj,</p>
<p>iv ga gåktuk le vigedibme.</p>
<p>Valla jáhkáv ájnnariegádim Bárnnásit, Jesus Kristusij,</p>
<p>guhti le jábmemij låjdåstam muv lånestittjat,</p>
<p>ja råhkålav dunji suv diehti:</p>
<p>Luojte dån de munji suttojdam ándagis.</p>
<p>Vatte munji Ájlis Vuojŋŋanisát,</p>
<p>vaj mån jáhkáv sutto li ándagis luojteduvvam,</p>
<p>jårgijdav suttos ierit</p>
<p>ja bájav duv ájlis ja buorre sidodav muv iellemin ráddit.</p>
<p>Hærrá ármmálaste muv.</p>
<p>Amen.</p>
<p><em type="bold">8 Tjadnam- ja tjoavddemfámo bágo </em></p>
<p><em type="italic">L </em>Gullup majt bajástjuodtjelam Hærrá javllá åhpadisålmmåjdisá: </p>
<p><span type="quote">“Duosstut ájlis Vuojŋŋanisáv. Jus aktasik suttojdis ándagis luojttebihtit, de li sunji ándagis luojteduvvam, ja jus avtak suttojdises tjadnabihtit, de li sunji tjanáduvvam.”</span></p>
<p>Joh 20, 22-23</p>
<p><em type="bold">9 Ándagisluojttem </em></p>
<p><em type="italic">L </em>Båhtit de Hærrá álltárij, ja åmastihtit Jubmela ándagisluojttema duodastusáv gájkka suttojstihtte. </p>
<p>Tjoaggulvis manná álltárij ja buolvvet.</p>
<p>Juohkka vuorruj buolvvediddjijs javllá liturgga:</p>
<p>Mijá Hærrá Jesus Kristusa bágoj ja gåhttjoma milta</p>
<p>ja de giedajn juohkka dåbdåstiddje oajve nanna</p>
<p>sárnov dunji ármos gájkka suttojdat ándagis luojteduvvam, Áhtje ja Bárne ja Ájlis Vuojŋŋanisá namán.</p>
<p>Ja de vas juohkka vuorruj buolvvediddjijs:</p>
<p>Guhti dijá lunna buorre dagov álgadij, dav aj Kristus Jesusa bæjvváj ålli. Fil 1,6</p>
<p>Ráfe lehkus dijájna.</p>
<p>Dánna de liturgga máhttá duoddit</p>
<p>Gálggijup giedav guhtik guojmmásimme vuosedittjat mij aj guhtik guojmmásimme ándagis luojttep nåv gåk Jubmel le mijáv ándagis luojttám.</p>
<p><em type="bold">10 Gijttemråhkålvis </em></p>
<p><em type="italic">L </em>Gijttup ja råhkålup </p>
<p><em type="italic">L </em>Guddneda Hærráv, siellum, </p>
<p><em type="italic">TJ </em>ålles mån sidáv suv ájlis namáv hievedit. </p>
<p><em type="italic">L </em>Guddneda Hærráv, siellum, </p>
<p><em type="italic">TJ </em>mujte gájkka buorre dagojdis: </p>
<p><em type="italic">L </em>divna suttojdam ándagis luojttá </p>
<p><em type="italic">TJ </em>ja gájkka skihpudagájs muv buoret, </p>
<p><em type="italic">L </em>hávdes muv gádju </p>
<p><em type="italic">TJ </em>ja kråvnni muv ármujn ja ármmogisvuodajn. </p>
<p>L Hærrá le ármmogis, ármov vaddá,</p>
<p><em type="italic">TJ </em>moarráj nuolle, gieresvuodas boanndá. </p>
<p><em type="italic">L </em>Ij agev mijáv gájgoda, </p>
<p><em type="italic">TJ </em>moarres ij ihkeven ájggáj biso. </p>
<p><em type="italic">L </em>Mijáv ij dágojimme milta nuktala, </p>
<p><em type="italic">TJ </em>midjij ij suttojimme bálkáv vatte. </p>
<p><em type="italic">L </em>Dan allagij almme gávvá ednama badjel, </p>
<p><em type="italic">TJ </em>dan stuorre le ármmos sidjij gudi sujsta balli. </p>
<p><em type="italic">L </em>Dan guhkken lulle le allet, </p>
<p><em type="italic">TJ </em>dan guhkás mijás suttojt vuodjel. </p>
<p>Sál 103,1-4.8-12</p>
<p><em type="italic">Jali </em><em type="bold">B </em></p>
<p><em type="italic">L </em>Vuorbálasj gen mætto li ándagis luojteduvvam, </p>
<p><em type="italic">T </em><em type="italic">J </em>gen sutto li muorroduvvam! </p>
<p><em type="italic">L </em>Vuorbálasj gen vælgojt Hærrá le rihpastam, </p>
<p><em type="italic">T </em><em type="italic">J </em>gen miella le bæhttogisvuoda dagi! </p>
<p><em type="italic">L </em>Bårråluvviv guhkev sjávot lidjiv. </p>
<p><em type="italic">TJ </em>Luodjuv gætjo biejvev, </p>
<p><em type="italic">L </em>idja biejvve låssis giehtat lij muv nanna, </p>
<p><em type="italic">TJ </em>sjaddiv degu giessejaŋádága áhkar. </p>
<p><em type="italic">L </em>Suttojdam de dunji dåbdåstiv, </p>
<p><em type="italic">TJ </em>ittjiv vælgojdam tjiegada. </p>
<p><em type="italic">L </em>Javlliv: Sidáv Hærráj mættojdam dåbdåstit. </p>
<p><em type="italic">TJ </em>Ja suttojdam ja vælgojdam dån ándagis luojtti. </p>
<p><em type="italic">L </em>Råhkålit galggi jubmelbalulattja dunji gárttjásij ájgij. </p>
<p><em type="italic">T </em><em type="italic">J </em>Vájku stuorra dulve sjaddi, de sijáv e jåvså. </p>
<p><em type="italic">L </em>Dån le muv oagge, </p>
<p><em type="italic">T </em><em type="italic">J </em>gárttjásis muv várjjala, ja lånåstusá sjålijn muv birástahtá. Sela. </p>
<p>Sál 32,1-7</p>
<p><em type="bold">11 Hærrá råhkålvis </em></p>
<p>Áhttje mijá guhti le almen.</p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka</p>
<p>ja fábmo ja herlukvuohta ihkeven ájggáj.</p>
<p>Amen.</p>
<p><em type="bold">12 Låhpadimsálmma </em></p>
<p><em type="bold">13 Buorissjivnnjádus </em></p>
<p><em type="italic">L </em>muohto tjoaggulvissaj: </p>
<p>Åmastihtit buorissjivnnjádusáv.</p>
<p>Tjoaggulvis tjuodtján.</p>
<p><em type="italic">L </em>Hærrá buorissjivnnjedus duv ja várjjalus duv. </p>
<p>Hærrá tjuovggijus árudijás dunji ja lehkus dunji ármmogis.</p>
<p>Hærrá jårggålus árudijás dunji ja vaddus dunji ráfev. <em type="bold">† </em></p>
<p><em type="italic">TJ </em>Amen. </p>
<p>Sjávo rågådaládijn skuollá girkkobiello gålmmi gålmmå gierde.</p>
<p><em type="italic">L </em>Mannit ráfen. Dievnnujihtit Jubmelav ávujn. </p>
<p><em type="bold">14 Loahppatjuojadibme </em></p>
<p><em type="bold"> </em><em type="bold">AKTUGATTJA SKALLO - ENKELTSKRIFTEMÅL  </em></p>
<p>1 Dábálattjat le skalo åvddåla ságastallam siellohuvsos, goassa aj máhttá låhkåt majt katekisma javllá skalos.</p>
<p>2 Suddodåbdåstattijn ja ándagisluojtedijn máhttá dåbdåstiddje buolvvedit.</p>
<p><em type="bold">1 Álggo </em></p>
<p><em type="italic">L </em>Áhtje ja Bárne ja Ájlis Vuojŋŋanisá namán. </p>
<p>Råhkålinno aktan.</p>
<p>Hærrá, dån muv åtsådalá ja dåbdå. </p>
<p>Juogu tjuottjudav jali tjåhkkåhav de diedá,</p>
<p>vájku le guhkken de diedá majt ussjolav.</p>
<p>Juogu váttsatjav jali vellahav de muv vuojná,</p>
<p>dån diedá gájkka mav dagáv.</p>
<p>Åvddål gå báhko le muv njuoktjamin,</p>
<p>de diedá, Hærrá, gájkka mav sidáv javllat.</p>
<p>Åtsådalá muv, Jubmel, ja guoradalá muv vájmov,</p>
<p>gæhttjala muv ja guoradalá muv ussjolmisájt.</p>
<p>Guoradalá jus lev vierre gæjnon,</p>
<p>ja doalvo muv iehkeven ájge gæjnnuj.</p>
<p>Sál 139,1-4.23-24 </p>
<p><em type="bold">2 Suddodåbdåstibme </em></p>
<p><em type="italic">L </em>Dåbdåsta suttojdat Jubmela åvdån. </p>
<p>Guhti dåbdås máhttá avtav dájs suddodåbdåstimijs tjuovvot:</p>
<p><em type="italic">1 </em>Dåbdåstav ... jnv. </p>
<p>Dåbdåstiddje ietjas bágoj dåbdås.</p>
<p><em type="italic">2 </em>Hærrá, ájlis Jubmel. Báhkut sárnnu muv suddárin, guhti håhkkånav jus dån i ármmálaste. Dát sádnesvuohta le mælggadin muv dádjadusás, Hærrá. Vatte munji fámojt ja mielav duv bágos suddárin bigoduvátjit. </p>
<p>Dån le muv sjivnnjedam, ja vierttiv duv åvdån iellemam åvdås vásstedit. Duv sidot luluj muv ájádusájt ja vájaldusáv lájddit, valla muv miella sihtá duv sidodav garvvet.</p>
<p>Bágut milta luluv guojmmealmatjijt iehttset, valla mån lev álu lájttális, huolodibme ja låjkås.</p>
<p>Dån rávka sádnesvuodav ja bihkovuodav muv iellemin, valla mån svahkadav. Huoman diedáv jur dalloj gå lev hædjon ja várjodibmen, de dalloj lev værddogis duv ármmuj.</p>
<p>Hærrá, válde mujsta ierit álkkes jasskavuodav. Luojte munji suttojdam ándagis Jesus Kristusa diehti. Vatte munji ájlis ráfedisvuodav vájmmusim, mij muv agev duv lusi vuojet vaj oalle jasskavuodan ja åskulasjvuodan viesov.</p>
<p><em type="italic">3 </em>Ájlis Jubmel, ármmogisvuoda Áhttje. Mån vájván almasj, oasálattjan almatjij suttos ja vielges, dåbdåstav duv åvdån, rievtesferdugis Jubmel, mån lev suddodam duv vuosstij moatte láhkáj. </p>
<p>Iv le æhttsám duv gájk åvdemusát, iv ga guojmám nåv gå iehtjam. Ájádusáj, bágoj ja dagoj lev suddodam duv ja ájlis budáj vuosstij. Jus dån dagojam milta lulu duobbmit muv, de luluv dujsta hilgoduvvat.</p>
<p>Valla dån gieres almmelasj Áhttje le dal jáhttám ármujnat duosstot gájkajt gudi dunji jårgijdi, ja åskeldattijn mijá Lånestiddje Jesus Kristusa dagojda duv stuorra ármmogisvuodan suojev åhtsi.</p>
<p>Dån sidá gájkka sijá mættojt ándagis luojttet ja ij goassak sijá suttojt låhkåt. Dasi mån åskeldav ja ánov gájkka suttojdam ándagis, Jesu Kristusa diehti.</p>
<p><em type="italic">4 </em>Gieres Hærrá Jubmel. Mæddám lev moaddi ájádusáj, bágoj ja dagoj, iv ga gåktuk le vigedibme. Valla jáhkáv ájnnariegádim Bárnnásit, Jesus Kristusij, guhti le jábmemij låjdåstam muv lånestittjat, ja råhkålav suv diehti: Luojte dån de munji suttojdam ándagis. </p>
<p>Vatte munji Ájlis Vuojŋŋanisát, vaj mån jáhkáv sutto li ándagis luojteduvvam, jårgijdav suttos ierit ja bájav duv ájlis ja buorre sidodav muv iellemin ráddit. Hærrá ármmálaste muv. </p>
<p><em type="bold">3 </em><em type="bold">Tjadnam- ja tjoavddemfámo bágo </em></p>
<p><em type="italic">L </em>Lehkus Jubmel ármmogis dunji ja gievrrodus duv jáhkov. </p>
<p>Bajástjuodtjelam Hærrá javllá åhpadisålmmåjdisá:</p>
<p>Duosstut ájlis Vuojŋŋanisáv. Jus aktasik suttojdis ándagis luojttebihtit, de li sunji ándagis luojteduvvam, ja jus avtak suttojdises tjadnabihtit, de li sunji tjanáduvvam. Joh 20, 22-23</p>
<p><em type="bold">4 Ándagisluojttem </em><em type="bold">Absolusjåvnnå </em></p>
<p>Liturgga biedjá giedav dåbdåstiddje oajve nali.</p>
<p><em type="italic">L </em>Mijá Hærrá Jesus Kristusa bágoj ja gåhttjoma milta sárnov dunji ármos gájkka suttojdat ándagis luojteduvvam, Áhtje ja Bárne ja Ájlis Vuojŋŋanisá namán. </p>
<p>Guhti duv lunna buorre dagov álgadij, dav aj Kristus Jesusa bæjvváj ålli.</p>
<p>Ráfe lehkus dujna.</p>
<p><em type="bold">5 Loahppa </em></p>
<p>Dan maŋŋela máhtteba girkkohærrá ja dåbdåstiddje aktan låhkåt dáv råhkålvisáv</p>
<p>(márjju vuorrolåhkåmussan) </p>
<p>I Guddneda Hærráv, siellum,</p>
<p>II ålles mån sidáv suv ájlis namáv hievedit.</p>
<p>I Guddneda Hærráv, siellum,</p>
<p>II mujte gájkka buorre dagojdis:</p>
<p>I divna suttojdam ándagis luojttá</p>
<p>II ja gájkka skihpudagájs muv buoret,</p>
<p>I hávdes muv gádju</p>
<p>II ja kråvnni muv ármujn ja ármmogisvuodajn.</p>
<p>I Hærrá le ármmogis, ármov vaddá,</p>
<p>II moarráj nuolle, gieresvuodas boanndá.</p>
<p>I Ij agev mijáv gájgoda,</p>
<p>II moarres ij ihkeven ájggáj biso.</p>
<p>I Mijáv ij dágojimme milta nuktala,</p>
<p>II midjij ij suttojimme bálkáv vatte.</p>
<p>I Dan allagij almme gávvá ednama badjel,</p>
<p>II dan stuorre le ármmos sidjij gudi sujsta balli.</p>
<p>I Dan guhkken lulle le allet,</p>
<p>II dan guhkás mijás suttojt vuodjel.</p>
<p>Sál 103,1-4.8-12</p>
<p>Dán maŋŋela máhtteba Hærrá råhkålvisáv aktan råhkålit.</p>
<p>Áhttje mijá guhti le almen.</p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka</p>
<p>ja fábmo ja herlukvuohta ihkeven ájggáj.</p>
<p>Amen.</p>
<p><em type="bold"> </em><em type="bold">IEHKEDISMÁLES SKIHPPE LUNNA -  </em><em type="bold"> </em><em type="bold">NATTVERD HOS  </em><em type="bold">EN  </em><em type="bold">SYK  </em></p>
<p>1 Liturgga ságas skihppijn, jus le máhttelis sierra lanján, ja guláskuddá jus sujna le miella iehkedismállásav oadtjot.</p>
<p>2 Suddodåbdåstimen aneduvvá årnik Aktugattja skallo, mij máhttá oaneduvvat.</p>
<p>3 Jus skihppe ij le desti tjielgas, de liturgga ij galga iehkedismállásav juohket, ájnat råhkålit suv åvdås ja sijá åvdås gudi li tjoahken.</p>
<p>4 Guhti iehkedismállásav juogat, tjágŋá liturgalasj gárvojda jali ietjá hiebalgis gárvojda.</p>
<p>Dábálattjat aneduvvá dákkár årnik:</p>
<p>Dáhpádus máhttá álgget sálmajn.</p>
<p><em type="italic">L </em>Ármmo ja ráfe Jubmelis, Áhtjestimme ja Hærrá Jesus Kristusis. </p>
<p>Mijá Hærrá Jesus Kristus javllá, gånnå guovtes jali gålmås li tjoahken suv namán, sån iesj le siegen, ja gájkka majt råhkåli suv namán, lulun oadtjot.</p>
<p>Åskeldattijn dájda bágojda lip dánna tjoahken sebratjit ájlis iehkedismállásij, gånnå Hærrá iesj le siegen rubmahis ja varás baktu. Ja råhkålip vaj sálli mijáv oassálasstet dát ájlis mállásis vuollegis ja duodalasj vájmoj.</p>
<p>Råhkålup ja gijttup.</p>
<p>Bajástjuodtjelam Hærrá ja Lånestiddje, mij hievedip ja guddnedip duv ájlis namáv danen gå værrodi ietjat mijá suttoj diehti. Dunji lehkus guddne gieresvuodat åvdås mij le gievrap gå jábmem. Sálli mijáv, gudi duv bævddáj låjdåstip duostutjit duv rubmahav ja varáv, oassálasstet dán ájlis mállásij vuollegis ja duodalasj vájmoj. Aktida mijáv ietjajnat nåv gåk oavse li vijnnamuoran, åhpada mijáv guojmáma iehttset degu dån mijáv le æhttsám, ja sálli mijáv vijmak dujna tjåhkanit ållesvuoda rijkanat.</p>
<p><em type="bold">Hærrá råhkålvis </em></p>
<p>Áhttje mijá guhti le almen.</p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p><em type="bold">Hærrá vuododimbágo </em></p>
<p><em type="italic">L </em>Mijá Hærrá Jesus Kristus dan ijá gå biehteduváj, lájbev sån váldij, </p>
<p>(liturgga gárev válldá)</p>
<p>Jubmelav gijtij, dådjalij dav ja åhpadusålmmåjda vattij javla: <span type="quote">“Válldit dáv ja bårrit. Dát le muv rumáj mij dijá åvdås værroduvvá. Dahkit dáv muv mujtton”</span>.</p>
<p>Váldij aj gávtjav mállásij maŋŋela,</p>
<p>(liturgga gávtjav válldá)</p>
<p>Jubmelav gijtij, ja sidjij vattij javla: <span type="quote">“Juhkit dássta gájka. Dát gávttja le ådå lihtto muv varán, mij dijá åvdås gålgåduvvá suttoj ándagisluojttemij. Juohkka bále gå dássta juhkabihtit, dahkit dáv muv mujtton”</span>.</p>
<p><em type="bold">Jubmel' Libba </em><em type="bold">/ </em><em type="bold">Agnus Dei </em></p>
<p>Jubmel' Libba, mijá suttojt guoddi,</p>
<p>de ármujnat gulldala.</p>
<p>Jubmel' Libba, mijá suttojt guoddi,</p>
<p>de ármujnat gulldala.</p>
<p>Jubmel' Libba, mijá suttojt guoddi,</p>
<p>ráfát vatte dån.</p>
<p><em type="bold">Iehkedismáles </em></p>
<p>Juogadimbágo li:</p>
<p>Dát le Jesusa rumáj.</p>
<p>Dát le Jesusa varra.</p>
<p>Juogadime maŋŋela javllá liturgga:</p>
<p>Ruossinávllidum ja bájastjuodtjelam Jesus Kristus le dal dunji/dunnuj/didjij (munnuj/midjij) vaddám ietjas ájlis rubmahav ja varáv mav sån såbadussan vattij duv/dunnu/dijá (munnu/mijá) suttoj åvdås. Sån gievrrodus duv/dunnuv/dijáv (munnuv/mijáv) ja várjjalus duv/dunnuv/dijáv (munnuv/mijáv) duodalasj jáhkon ihkeven iellemij. Ráfe lehkus dijájna.</p>
<p>Dan maŋŋela máhttá tjuovvot</p>
<p><em type="bold">Iehkedismállása gijtulvisråhkålvis </em></p>
<p>Gijttup ja råhkålup.</p>
<p>Mij gijttep duv, almmelasj Áhttje, duv buorissjivnnjedum vattáldagáj åvdås. Råhkålip vaj dån dáj vattáldagáj lulu bisodit mijáv jáhkon dunji, aktidit mijáv gieresvuodanit ja duodastit mijá ihkeven iellema dårvov, Bárnát, Jesus Kristusa, mijá Hærrá diehti.</p>
<p><em type="bold">Buorissjivnnjádus </em></p>
<p>Åmasta/åmastihtte/åmastihtit buorissjivnnjádusáv.</p>
<p>Hærrá buorissjivnnjedus duv ja várjjalus duv.</p>
<p>Hærrá tjuovggijus árudijás dunji ja lehkus dunji ármmogis.</p>
<p>Hærrá jårggålus árudijás dunji ja vaddus dunji ráfev. <em type="bold">† </em></p>
<p>Amen.</p>
<p>Dáhpádus máhttá låhpaduvvat sálmajn.</p>
<p><em type="bold"> </em><em type="bold">FIESSTIM - VIGSELSLITURGI  </em></p>
<p>Dáhpádusá båttå le sadje oassálasstemij moatte láhkáj. Hedjaguosse máhtti oassálasstet muhtem liturgija oasen, duodden máhtti liehket musihkkaoase jali tevsta/tjállaga ma lågåduvvi, máhtti aj ginntala tsahkkiduvvat. Kultuvralasj åsijn máhtti liehket ássje ma gulluji válldárij tjerdalasj duohkusij. Jus nubbe válldárijs gullu ietjá girkkosebrudahkaj gå Vuona girkkuj, máhttá biskohpa dåhkkidime milta liehket oassálasstemoase dat girkkosebrudagás. Mij gullu oassálasstemij ietjá girkkosebrudagájs ja kultuvralasj åsijs, galggi da hiebaduvvat jubmeldievno hábmáj ja vuohkáj, ja ij gåktuk Vuona girkko jáhkovuodov doadjet.</p>
<p>Oase ma båhti duodden liturgijaj máhtti biejaduvvat oasse 9 maŋŋela, <em type="bold">Åvdåsråhkålvis </em>. </p>
<p>Gånnå namá nammaduvvi, máhttá javllat juogu ålles namáv jali åvddånamáv, gåktu hiehpá geŋga oasen. Gatjálvisájn oasse 7 gáktuj, <em type="bold">Gállasjvuoda lihtudibme </em>, galggi ålles namá aneduvvat. </p>
<p><em type="bold">1 Álggotjuojadibme/Álggo </em></p>
<p>Oarggalmusihkka jali ietjá hiebalgis musihkka preludiumij/álgadibmáj.</p>
<p>Válldára máhtteba aktan vádtset kåvrråj ja tjåhkkidit sajijdiska.</p>
<p>Jus le sávadahtte, máhtteba válldára, juogu akta ájgen jali goappátja avta bále girkkuj prosesjåvnnån tjágŋat. Gállasjvihtana, familjaj åvdåstiddje, liturgga ja iehtjáda máhtti aj prosesjåvnån oassálasstet.</p>
<p>Dan maŋŋela máhttá tjuojaduvvat hiebalgis vokálla- jali instrumænntamusihkka.</p>
<p><em type="bold">2 Álggobágo </em></p>
<p><em type="italic">Juogu </em><em type="bold">A </em></p>
<p><em type="italic">L </em>Áhtje ja Bárne ja Ájlis Vuojŋŋanisá namán. </p>
<p><em type="italic">Jali </em><em type="bold">B </em></p>
<p><em type="italic">L </em>Ármmo ja ráfe Jubmelis, Áhtjestimme ja Hærra Jesus Kristusis. </p>
<p>Dan maŋŋela sávaduvvá buorisboahtem válldárijda ja tjoaggulvissaj dáj jali muodugasj bágoj:</p>
<p><em type="italic">L </em>Gieres (namma javladuvvá, nom.) ja (namma javladuvvá, nom.). Dåj lihppe diehki (girkko namma, gen + ill.) boahtám gállasjvuohtaj låjdåstittjat. Mij lip dánna tjoahken dunnujn ávvudalátjit. Galggap aj dunnu jáhtov goabbák guojmmásihtte gullat ja Jubmelis buorissjivnnjádusáv dunnuj ja dunnu sijddaj råhkålit. </p>
<p>Dan maŋŋela máhttá liturgga javllat:</p>
<p><em type="italic">Juogu </em><em type="bold">A </em></p>
<p><em type="italic">L </em>Jubmel, ármmut le divras, </p>
<p>såjijat vuolen almatja dårvov gávnni. </p>
<p>Niektiji goadát valljudagáv,</p>
<p>ávut gålgge tjátjes juhki.</p>
<p>Dujna ham le iellema ája,</p>
<p>tjuovgan tjuovgav vuojnnep.</p>
<p>Sál 36:6-10</p>
<p><em type="italic">Jali </em><em type="bold">B </em></p>
<p><em type="italic">L </em>Hievedup Hærráv, sån le buorre, ihkát suv ármmogisvuohta bissu! </p>
<p>Dát le biejvve mav Hærrá dagáj. Sjållårdalá ávvudallup!</p>
<p>Sál 118,1.24</p>
<p><em type="italic">Jali </em><em type="bold">C </em></p>
<p>Jubmel le gieresvuohta, ja guhti gieresvuodan bissu, aj Jubmelin bissu</p>
<p>ja Jubmel sujna.</p>
<p>1 Joh 4,16b</p>
<p><em type="bold">3 Sálmma </em></p>
<p><em type="bold">4 Tjáluklåhkåm </em></p>
<p><em type="italic">L </em>Jubmel le mijáv sjivnnjedam sujna ja guojmijnimme viesutjit. </p>
<p>Sån le ålmmåv ja nissunav ásadam avta oadtjen ja nanostuhttám</p>
<p>dáv aktisasjvuodav ietjas buorissjivnnjádusájn.</p>
<p>Gállasjvuohta le Jubmela buorre vadda.</p>
<p>Ålmmån ja nissunin viessot</p>
<p>le åskulasjvuodan ja gieresvuodan aktan viessot,</p>
<p>ávov ja surgov juogatjit</p>
<p>ja åskåldisát nubbe nuppe bielen tjuodtjot viessomájgev.</p>
<p>Jubmela báhko duodas gállasjvuodav ájllisin ja árvvogissan.</p>
<p>Vuostasj Mosesa girjen le náv tjáledum:</p>
<p>Jubmel almatjav ietjas gåvvån sjivnnjedij,</p>
<p>Jubmela gåvvån suv sjivnnjedij.</p>
<p>Ålmmån ja nissunin sjivnnjedij.</p>
<p>Jubmel sunnuv buorissjivnnjedij ja hålaj:</p>
<p>"Sahkkidihtte ja lassánadde,</p>
<p>dievdde ednamav ja dav dahkke dunnu vuollásattjan!”</p>
<p>1 Mos 1,27-28a</p>
<p>Ja mijá Hærrá Jesus Kristus javllá:</p>
<p>”Ehpit gus le låhkåm Sjivnnjediddje álgos sunnuv ålmmån ja nissunin sjivnnjedij?” Ja duoddij: ”Dan diehti ålmåj áhtjes ja iednes guodis áhkájnis viesutjit, ja såj guovtes sjaddiska aktan. Såj dasti æbá le guovtes ájnat akta oadtje. Mav Jubmel le aktidam, ij almasj galga tjuolldet.”</p>
<p>Matt 19,4-6</p>
<p><em type="italic">L </em>Gullup de vil Jubmela bágos. </p>
<p>2-4 tjuovvo tevstajs (gehtja s. 29-39) jali ietjá hiebalgis tjáluktevstajs, binnemusát akta goabbák testamentas.</p>
<p>Tjáluktevsta máhtti lågåduvvat hedjaguossijs.</p>
<p>Sij gudi låhki manni tjoahken låhkåmbævddáj.</p>
<p>Válldára ja tjoaggulvis tjåhkkåhi lågådijn.</p>
<p>Maŋemus låhkåm låhpaduvvá bágoj:</p>
<p>Náv gulluji Hærrá bágo.</p>
<p>Dánna máhttá tjuovvot</p>
<p><em type="bold">5 Sálmma </em></p>
<p>Sálmav máhttá målssot hiebalgis lávllomijn jali tjuojadimijn.</p>
<p><em type="bold">6 Hålla </em></p>
<p>Liturgga hoallá daj tjáluktevstaj milta ma lågåduvvin 4 oasen jali ietjá hiebalgis tevstaj milta.</p>
<p><em type="bold">7 Gállasjvuoda lihtudibme </em></p>
<p><em type="italic">L </em>Låjdåstihtte dal Hærrá álltárij, vaj oadtjop dunnu jáhtov goabbák guojmmásihtte gullat, ja Jubmelis buorissjivnnjádusáv dunnuj ja dunnu sijddaj råhkålit. </p>
<p>Válldára boahteba álltárij.</p>
<p>Dan maŋŋela tjuovvu</p>
<p><em type="italic">Juogu </em><em type="bold">A </em></p>
<p><em type="italic">L </em>Jubmela, mijá Sjivnnjediddje árudijá åvdån ja dáj vihtanij bále gatjádav dujsta, (irgge ålles namma, nom. hámen): Sidá gus (moarsse ålles namma, akk. hámen), guhti duv guoran tjuodtju gállasjguojmmen allasit? </p>
<p>Irgge: Sidáv.</p>
<p><em type="italic">L </em>Sidá gus suv iehttset ja guddnedit ja sujna åskulattjan viessot buorep ja baháp biejvij dasik jábmem dunnuv sirádahttá? </p>
<p>Irgge: Sidáv.</p>
<p><em type="italic">L </em>De gatjádav aj dujsta, (moarsse ålles namma, nom. hámen): Sidá gus (irgge ålles namma, akk. hámen), guhti duv guoran tjuodtju gállasjguojmmen allasit? </p>
<p>Moarsse: Sidáv.</p>
<p><em type="italic">L </em>Sidá gus suv iehttset ja guddnedit ja sujna åskulattjan viessot buorep ja baháp biejvij dasik jábmem dunnuv sirádahttá? </p>
<p>Moarsse: Sidáv.</p>
<p><em type="italic">L </em>De gálggijihtte dan diehti nubbe nubbáj giedav. </p>
<p>Válldára jårgestibá nubbe nuppe guovlluj ja gálggiba oalges giedav nubbe nubbáj.</p>
<p>Liturgga biedjá giedas válldárij giedaj nali. </p>
<p><em type="italic">L </em>Jubmela árudijá åvdån ja dáj vihtanij bále lihppe dal goabbák guojmmásihtte jáhttám aktan gállasjvuodan viessot, ja goabbák guojmmásihtte giedav duodastussan gálggim. Dajna de sárnov dunnuv oalle gállasjguojmitjin. </p>
<p><em type="italic">Jali </em><em type="bold">B </em></p>
<p><em type="italic">L </em>Jubmela, mijá Sjivnnjediddje árudijá åvdån ja dáj vihtanij bále gatjádav dujsta, (irgge ålles namma, nom. hámen): Sidá gus (moarsse ålles namma, akk. hámen), guhti duv guoran tjuodtju gállasjguojmmen allasit? </p>
<p>Irgge: Sidáv.</p>
<p><em type="italic">L </em>De gatjádav aj dujsta, (moarsse ålles namma, nom. hámen): Sidá gus (irgge ålles namma, akk. hámen), guhti duv guoran tjuodtju gállasjguojmmen allasit? </p>
<p>Moarsse: Sidáv.</p>
<p><em type="italic">L </em>Gærddodihtte dal muv maŋen: </p>
<p>Irgge ja moarsse jårgestibá nubbe nuppe guovlluj. Gálggiba nubbe nubbáj giedaska ja tjuodtjoba dan láhkáj madin jáhtov javllaba.</p>
<p>Liturgga låhkå jáhtov oases oassáj, dan maŋŋela válldára jáhtov gærddodibá, nubbe vuostak.</p>
<p><em type="italic">L </em>Mån sidáv duv, (namma javladuvvá, nom. hámen), allasim gállasjguojmmen. </p>
<p><em type="italic">I/M </em>Mån sidáv duv, (namma javladuvvá, nom. hámen), allasim gállasjguojmmen. </p>
<p><em type="italic">L </em>Mån sidáv duv iehttset ja guddnedit </p>
<p><em type="italic">I/M </em>Mån sidáv duv iehttset ja guddnedit </p>
<p><em type="italic">L </em>ja dujna åskulattjan viessot buorep ja baháp biejvij </p>
<p><em type="italic">I/M </em>ja dujna åskulattjan viessot buorep ja baháp biejvij </p>
<p><em type="italic">L </em>dasik jábmem munnuv sirádahttá. </p>
<p><em type="italic">I/M </em>dasik jábmem munnuv sirádahttá. </p>
<p>Dan maŋŋela gærddu nubbe gállasjguojmme sæmmi jáhtov.</p>
<p>Liturgga biedjá giedas válldárij giedaj nali.</p>
<p><em type="italic">L </em>Jubmela árudijá åvdån ja dáj vihtanij bále lihppe dal goabbák guojmmásihtte jáhttám aktan gállasjvuodan viessot, ja goabbák guojmmásihtte giedav duodastussan gálggim. Dajna de sárnov dunnuv oalle gállasjguojmitjin. </p>
<p>Dan maŋŋela máhttá tjuovvot</p>
<p><em type="bold">8 Suormmasijt lånudit </em></p>
<p><em type="italic">Juogu </em><em type="bold">A </em></p>
<p><em type="italic">L </em>Vadde dal goabbák guojmmásihtte suormmasijt majt guoddebihtte åskulasjvuoda jáhto mærkkan. </p>
<p>Vuorrulakkoj biedjaba suormmasijt nuppe tjuvddáj.</p>
<p><em type="italic">Jali </em><em type="bold">B </em></p>
<p><em type="italic">L </em>Vadde dal goabbák guojmmásihtte suormmasijt majt guoddebihtte mærkkan dan jáhttuj majt goabbák guojmmásihtte lihppe jáhttám. </p>
<p>Gærddodihtte muv milta:</p>
<p>Liturgga låhkå bágojt oases oassáj, dan maŋŋela válldára bágojt gærddoba, nubbe vuostak.</p>
<p><em type="italic">L </em>(Namma), mån vattáv dunji dáv suormmasav </p>
<p><em type="italic">I/M </em>(Namma), mån vattáv dunji dáv suormmasav </p>
<p><em type="italic">L </em>gieresvuoda ja åskulasjvuoda jáhto mærkkan. </p>
<p><em type="italic">I/M </em>gieresvuoda ja åskulasjvuoda jáhto mærkkan. </p>
<p>Suormmasav biedjá nuppe gállasjguojme tjuvddáj.</p>
<p>Dan maŋŋela dahká nubbe gállasjguojmme sæmmiláhkáj.</p>
<p><em type="bold">9 Åvdåsråhkålvis </em></p>
<p><em type="italic">L </em>Råhkålup aktan. </p>
<p>Válldára buolvvedibá álltárin.</p>
<p>Liturgga råhkål gállasjguojmij åvdås, giehta åjvij nanna, avtav dájs råhkålvisájs Hærrá råhkålvisájn duodden.</p>
<p>Iehtjáda hedjaguossijs máhtti aj oassálasstet åvdåsråhkålvissaj giedaj åjvij nanna.</p>
<p><em type="italic">Juogu </em><em type="bold">A </em></p>
<p><em type="italic">L </em>Buorre Jubmel, dån guhti le gállasjvuodav vuododam ja buorissjivnnjedam nissunav ja ålmmåv, mij råhkålip dunji: Tjuovvus duv buorissjivnnjádus (namma javladuvvá, akk. hámen) ja (namma javladuvvá, akk. hámen) gudi dánna duv árudijá åvdån buolvvedibá. </p>
<p>Dievde sunnu vájmojt gieresvuodajnat, ja ásada sunnuj ráfálasj sijdav.</p>
<p>Gehtja sunnuj ármmogisvuodajn, ja gievrroda sunnuv Vuojŋŋanisát baktu, vaj lulujga buorep ja baháp biejvij dunji åskeldit, aktan åskulattjan viessot ja nubbe nuppev ihkeven iellema guovlluj doarjjot.</p>
<p><em type="italic">Jali </em><em type="bold">B </em></p>
<p><em type="italic">L </em>Buorre Jubmel, mij gijttep duv (namma javladuvvá, gen. hámen) ja (namma javladuvvá, gen. hámen) åvdås ja sunnu gieresvuodas nubbe nubbáj. Buorissjivnnjeda sunnu iellemav gállasjvuodan. </p>
<p>Viehkeda sunnuv anodit dav jáhtov majt nubbe nubbáj libá jáhttám, vaj sunnu gállasjvuodan luluj vallje åskulasjvuodas, huvsos ja ávos.</p>
<p>Vatte sunnuj máhtukvuodav ja mielav ráfálasj sijdav tsieggitjit, gånnå [máná jasskavuodan sjaddi ja] familja ja rádna aktisasjvuodav gávnni.</p>
<p>Dån guhti le gæjnno, sádnesvuohta ja iellem, bája sunnuv vájaldit duv sádnesvuodan. Dån guhti ándagis luojtá ja buoreda, viehkeda sunnuv nubbe nuppev ándagis luojttet. Dån guhti le gieresvuoda ája, bája sunnuv ja gájkka gállasjguojmijt åvddånit ja ållånit gieresvuodan.</p>
<p>II</p>
<p>Dánna máhttá soames råhkålvis duoddiduvvat. Sæmmi båttå le aj máhttelis ginntalijt tsahkkidit. Tjoaggulvis máhttá aj råhkålvissálmav lávllot (madin válldára buolvvedibá), buojkulvissan JS nr. 18 jali JS nr. 142.</p>
<p>III</p>
<p><em type="italic">L </em>Råhkålup aktan Hærrá råhkålvisáv. </p>
<p><em type="italic">G </em>Áhttje mijá guhti le almen. </p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p>Válldára tjåhkkidibá sadjásiska.</p>
<p>Dánna máhttá tjuovvot</p>
<p><em type="bold">10 Musihkka/Symbåvllådáhpádusá </em></p>
<p>Hedjaguosse ja iehtjáda máhtti oassálasstet musihkajn, låhkusijn jali ietjá kultuvralasj åsijn.</p>
<p><em type="bold">11 Sálmma </em></p>
<p><em type="bold">12 Buorissjivnnjádus </em></p>
<p><em type="italic">Juogu </em><em type="bold">A </em></p>
<p><em type="italic">L </em>muohto tjoaggulvissaj: </p>
<p>Hievedup dal Hærráv.</p>
<p>Tjoaggulvis tjuodtján.</p>
<p><em type="italic">TJ </em>Jubmelav májnnop. Halleluja. Halleluja. Halleluja. </p>
<p><em type="italic">L </em>Hærrá buorissjivnnjedus duv ja várjjalus duv. </p>
<p>Hærrá tjuovggijus árudijás dunji ja lehkus dunji ármmogis.</p>
<p>Hærrá jårggålus árudijás dunji ja vaddus dunji ráfev. <em type="bold">† </em></p>
<p><em type="italic">TJ </em>Amen. Amen. Amen. </p>
<p><em type="italic">Jali </em><em type="bold">B </em></p>
<p><em type="italic">L </em>muohto tjoaggulvissaj: </p>
<p>Åmastihtit buorissjivnnjádusáv.</p>
<p>Tjoaggulvis tjuodtján.</p>
<p><em type="italic">L </em>Hærrá buorissjivnnjedus duv ja várjjalus duv. </p>
<p>Hærrá tjuovggijus árudijás dunji ja lehkus dunji ármmogis.</p>
<p>Hærrá jårggålus árudijás dunji ja vaddus dunji ráfev.</p>
<p><em type="italic">TJ </em>Amen. </p>
<p><em type="bold">13 Låhpadibme </em></p>
<p>Oarggalmusihkka jali ietjá hiebalgis musihkka tjuojaduvvá. Gállasjguojmitja mannaba aktan ålgus girkkos.</p>
<p><em type="bold"> </em><em type="bold">TJÁLUKTEVSTA FIESSTIM - VIGSELSTEKSTER  </em></p>
<p><em type="italic">L </em>Låhkup vil Jubmela bágos. </p>
<p>2-4 dájs tevstajs jali ietjá hiebalgis tevstajs, binnemusát akta goabbák testamentas.</p>
<p>Tjáluktevsta máhtti lågåduvvat hedjaguossijs.</p>
<p>Sij gudi låhki manni aktan låhkåmbævddáj.</p>
<p>Válldára ja tjoaggulvis tjåhkkåhi lågådijn.</p>
<p><em type="italic">A </em>Tjáledum le Sálmaj girjen, Sálmma 23: </p>
<p>Hærrá le muv ræjnnuhiddje,</p>
<p>munji ij migek fájllu.</p>
<p>Ræjnon muv ruoddnis giettijda doalvvu,</p>
<p>loattjes tjátjij bájken muv vuojŋadahttá.</p>
<p>Ådå fámojt munji vaddá</p>
<p>ja rievtes gæjnojt muv lájddi,</p>
<p>namás guddnen.</p>
<p>Iv buorrek sjievnnjedamos loamen</p>
<p>masstak balá</p>
<p>danen gå dån le muv maŋen,</p>
<p>svihtjat ja soabbát muv jaskadibá.</p>
<p>Munji bievdev látjá</p>
<p>muv vasjulattjaj vuojnedijn,</p>
<p>oajvám åljujn vuojda</p>
<p>ja muv gávtjav rabddaj dævdá.</p>
<p>Buorrevuohtat ja ármmot muv tjuovvoba,</p>
<p>juohkka muv viessombiejve,</p>
<p>ja Hærrá goaden besav årrot</p>
<p>guhkev viessomin lev.</p>
<p>Sál 23</p>
<p><em type="italic">B </em>Tjáledum le Sálmaj girjen, Sálmma 36: </p>
<p>Hærrá, ármmut almmáj ållå,</p>
<p>jáhkkogisvuohtat gitta balvajda.</p>
<p>Rievtesferdukvuohtat le ájmodis várij lágátjin,</p>
<p>rievtugisvuohtat tjiegŋalamos mera sjimugin.</p>
<p>Hærrá, dån viehkeda almatjijt ja juhtusijt.</p>
<p>Jubmel, ármmut le divras,</p>
<p>såjijat vuolen almatja dårvov gávnni.</p>
<p>Niektiji goadát valljudagáv,</p>
<p>ávut gålgge tjátjes juhki.</p>
<p>Dujna ham le iellema ája,</p>
<p>tjuovgan tjuovgav vuojnnep.</p>
<p>Sál 36,6-10</p>
<p><em type="italic">C </em>Tjáledum le Sálmaj girjen, Sálmma 91: </p>
<p>Guhti tjåhkkåj Alemusá suojen</p>
<p>ja årru Gájkvæksága sæhkásin,</p>
<p>sån Hærráj javllá: ”Muv oagge ja laddne,</p>
<p>muv Jubmel, gesi åskeldav!”</p>
<p>Sån gåbttjå duv dålgijnis,</p>
<p>såjijnis vuolen le dunji suodje.</p>
<p>Suv åskulasjvuohta le suojalm ja suodjalus.</p>
<p>Dån ham javla: ”Hærrá le muv oagge.”</p>
<p>Alemusav le viessusin gárvedam.</p>
<p>Sál 91,1-2.4.9</p>
<p><em type="italic">D </em>Tjáledum le Sálmaj girjen, Sálmma 100: </p>
<p>Sjållejiedna badjánus Hærráj, ålles ednamis!</p>
<p>Dievnnujihtit Hærráv ávujn,</p>
<p>låjdåstit suv åvddåj ávujn!</p>
<p>Dåbddit Hærrá le Jubmel!</p>
<p>Sån le mijáv sjivnnjedam, ep mij ietja,</p>
<p>allasit álmmugin ja ællon gev ræjnnuj.</p>
<p>Tjágŋit suv uvsav tjadá hieveduslávllagijn.</p>
<p>Hievedit ja májnnut suv namáv!</p>
<p>Hærrá le buorre,</p>
<p>suv ármmogisvuohta bissu ihkát,</p>
<p>ja åskulasjvuohta buolvas buolvvaj.</p>
<p>Sál 100</p>
<p><em type="italic">E </em>Tjáledum le Sálmaj girjen, Sálmma 103: </p>
<p>Guddneda Hærráv, siellum,</p>
<p>ålles mån sidáv suv ájlis namáv hievedit.</p>
<p>Guddneda Hærráv, siellum,</p>
<p>mujte gájkka buorre dagojdis:</p>
<p>divna suttojdam ándagis luojttá</p>
<p>ja gájkka skihpudagájs muv buoret,</p>
<p>hávdes muv gádju</p>
<p>ja kråvnni muv ármujn ja ármmogisvuodajn,</p>
<p>muv iellemij gájkka buorev vaddá,</p>
<p>ja vaden degu goasskem nuorranav.</p>
<p>Sál 103,1-5</p>
<p><em type="italic">F </em>Tjáledum le Allalávludisán nuppát kapihttalin: </p>
<p>Gierugam le gasella lágásj,</p>
<p>nuorra ruoppsisgåtte muoduk.</p>
<p>Ge, suv goahteguoran;</p>
<p>guovllá rájggerájge,</p>
<p>sálvvorájgijt guovllá.</p>
<p>Gierugam sárnnu:</p>
<p>gierugam, badjána ja boade,</p>
<p>muv fávrros moarsse!</p>
<p>Muv duvvolåttåsj báktelanján,</p>
<p>suoddjidum rádes bávtijs,</p>
<p>vuoseda munji ietjat,</p>
<p>jienat ivte munji!</p>
<p>Vuogas le duv jiedna muv bælljáj</p>
<p>ja dån iesj nav fávrro.</p>
<p>All 2.9-10a13b-14</p>
<p><em type="italic">G </em>Tjáledum le Allalávludisán nuppát (2.) ja gávtsát (8.) kapihttalin: </p>
<p>Dát tæksta máhttá lågåduvvat avtav tækstalåhkkes jali nissunis (I) ja ålmmås (II).</p>
<p>Gulá, gierugam le boahtemin!</p>
<p>Ge, dale boahtá!</p>
<p>Viehká giellasij badjel</p>
<p>dievájt tjellu.</p>
<p>Gierugam le gasella lágásj,</p>
<p>nuorra ruoppsisgåtte muoduk.</p>
<p>Ge, suv goahteguoran;</p>
<p>guovllá rájggerájge,</p>
<p>sálvvorájgijt guovllá.</p>
<p>Gierugam sárnnu:</p>
<p>II</p>
<p>Badjána, gierugam!</p>
<p>Boade, muv fávrros moarsse!</p>
<p>Ge, dálvve le vássam,</p>
<p>ij desti rássjo sjåvada.</p>
<p>Gættátja giedjegahtti;</p>
<p>ájgge lávludit,</p>
<p>duvvolåttåtja skutjerdi.</p>
<p>Fijkunmuoran sjatto ruopseldi,</p>
<p>vijnnamuora giedjegis njálga hádja.</p>
<p>Gierugam, badjána ja boade,</p>
<p>muv fávrros moarsse!</p>
<p>Muv duvvolåttåsj báktelanján,</p>
<p>suoddjidum rádes bávtijs,</p>
<p>vuoseda munji ietjat,</p>
<p>jienat ivte munji!</p>
<p>Vuogas le duv jiedna muv bælljáj</p>
<p>ja dån iesj nav fávrro.</p>
<p>Gierugam muv, ja mån lev suv,</p>
<p>guhti ræjnnuj giedjekbældon.</p>
<p>Gå gálot ja suojvvanisá gáhtu,</p>
<p>de boade, gierugam!</p>
<p>Viega degu gasella ja ruoppsisgåttåsj</p>
<p>dieváj badjel ma li balsamis hádjan!</p>
<p>I/II</p>
<p>Sinidahte muv vájmonit,</p>
<p>sinidahkan giedanit!</p>
<p>Gieresvuohta le gievrra gå jábmem,</p>
<p>iehttselisvuohta degu jábmemájmmo.</p>
<p>Snjibttju degu dållå,</p>
<p>degu snjibttjo dållå.</p>
<p>E tjáhtjedulve gieresvuodav jáddada,</p>
<p>e jågå hávkkada.</p>
<p>All 2,8-14.16-17; 8,6-7a</p>
<p><em type="italic">H </em>Tjáledum le Allalávludisán gávtsát (8.) kapihttalin: </p>
<p>Bieja muv sinidahkan vájmmusit,</p>
<p>sinidahkan giehtasit!</p>
<p>Gieresvuohta le jábmema gievrra,</p>
<p>buossjevuohta hávde garras.</p>
<p>Dan njuola li sjnjibttjo dålå,</p>
<p>oassjo dålå.</p>
<p>Gieresvuodav fábmogis tjátje e jáddada,</p>
<p>æno e buvte dav rissjalit.</p>
<p>All 8,6-7a</p>
<p><em type="italic">I </em>Tjáledum le Matteusa evangeliumin, vidát (5.) kapihttalin: </p>
<p>Dij lihpit ednama sállte. Valla jus sállte bájnos massá, gåktus vas bájnnelin oadtjot? Ij dasti manenik dåhkki ietján gå bálkestuvvat ja almatjijs duolmoduvvat.</p>
<p>Dij lihpit værálda tjuovgga. Stádav baddjen váren ij buvte tjiehkat,</p>
<p>ja gå almasj ginntalav buollit, de ij dav mihttolihte vuolláj bieja ájnat gintaljuolggáj gájkka goade almatjijda tjuovggan. Bájttus de dijá tjuovgga almatjijda vaj dijá buorre dagojt vuojnni ja dijá Almenáhtjev hievedi.</p>
<p>Matt 5,13-16</p>
<p><em type="italic">J </em>Tjáledum le Matteusa evangeliumin, gudát (6.) kapihttalin: </p>
<p>Dan diehti didjij javlav: allit viessomuhá diehti måråsta majt bårråt ja juhkat, jali rubmaha diehti masi gárvvunit. Ij gus hægga le bårrusis ja juhkusis ienep, ja rumáj biktasijs? Gæhttjit alme låttijt, e sáddji, e sájov ga tjoahkki ja ájtijda vuorkki, valla dijá Almenáhttje dajt biebbmá. Ij gus diján le ienep árvvo gå dajn? Guhtis dijás mårråhijnes ga máhttá stihko guhkev viessomájggásis lasedit? Ja manen biktasijs måråstihpit? Gæhttjit giette giedjegijt gåk sjaddi, vájku e barga jalik båne. Valla mån didjij javlav: ij lim ga Salomo gilldegárvojis nåv gåk dajs akta. Jus dal Jubmel giette rásijt nåv tjáppagit gárvot, ma uddni li tsæggot ja idet vuobnnáj bálkestuvvi, ij gus sån aj dijájt vádnajáhkugijt lulu gárvodit? Dan diehti allit måråsta, allit gatjáda: Majt dal bårråt? Majt juhkat? Ma gárvvon? Divna dakkirijt hiedniga rihtji. Valla dijá Almenáhttje juo dijá dárbojt diehtá. Åhtsit vuostatjin suv rijkav ja suv rievtesferdukvuodav, de divna iehtjádav aj oadtjobihtit. Allit dan diehti ihttátjis måråsta, gal ihttásj biejven ietjas mårråha. Juohkka biejven li ietjas vájve.</p>
<p>Matt 6,25-34</p>
<p><em type="italic">K </em>Tjáledum le Matteusa evangeliumin, giehttjit (7.) kapihttalin: </p>
<p>Jesus javlaj: Ádnut, de oadtjobihtit. Åhtsit, de gávnnabihtit. Goalkkalihtit, de uksa rabáduvvá. Guhti ádnu oadtju, ja guhti åhtså gávnná, ja guhti goalkkal sunji uksa rabáduvvá. Gájkka mav sihtabihtit almatjijt didjij dahkat, dahkit sidjij. Nav láhka ja profehta javlli.</p>
<p>Matt 7,7-8.12</p>
<p><em type="italic">L </em>Tjáledum le Matteusa evangeliumin, giehttjit (7.) kapihttalin: </p>
<p>Jesus javlaj: Guhti muv bágojt gullá ja daj milta dahká, le nav gåk jiermmás ålmåj guhti huodnahis bávte nali tsieggij. Rássjo sjåvaj, dulvev dagáj, biekka garrasit huodnahis vuosstij båssun, valla ittjij viera dan diehti gå lij bávte nanna.</p>
<p>Matt 7,24-25</p>
<p><em type="italic">M </em>Tjáledum le Johannesa evangeliumin, lågenanvidát (15.) kapihttalin: </p>
<p>Jesus javlaj: Gåktu Áhttje muv iehtsij, nåvti dijáv iehttsiv. Bissut muv gieresvuodan. Jus muv budájt anodihpit de muv gieresvuodan bissobihtit, nåvti gåktu mån Áhtjám budájt lev anodam ja suv gieresvuodan bisov. Dáv lev hållam vaj muv ávvo diján bissu ja dijá ávvo ålliduvvá. Dát le muv budá: iehttsit guhtik guojmáda nåvti gåktu mån lev dijáv æhttsám. [Avtanik ij le stuoráp gieresvuohta gå sujna guhti hekkas rádnajis åvdås vaddá. Dij lihpit muv rádna jus dahkabihtit majt gåhtjov. Iv dasti dijáv dievnárin gåhtjo, dan diehti gå dievnár ij diede majt boanndis dahká. Dijáv ráddnan gåhtjov, dajna gå didjij lev diededam gájkka majt Áhtjestam lev gullam. Dij ehpit le muv válljim, ájnat mån lev dijáv válljim ja mierredam dijáv væráldij mannat sjattojt sjaddadittjat, bisso sjattojt. Áhttje de muv namán didjij gájkka vaddá mav sujsta ihkenis råhkålihpit. Dát le muv gåhttjom didjij: iehttsit guhtik guojmáda!</p>
<p>Joh 15,9-12[-17]</p>
<p><em type="italic">N </em>Tjáledum le Paulusa girjen Roma ristagisájda, gávtsát (8.) kapihttalin: </p>
<p>Visses lev, ij jábmem ij ga iellem, e ieŋŋgila e ga ietjá fámo, e ga ma dálla li jali ma båhti, jali mige fámojt baddjen jali tjiegŋalisán jali mige ietjá, mijáv sierada Jubmela gieresvuodas Kristus Jesusin, mijá Hærrán.</p>
<p>Rom 8,38-39 </p>
<p><em type="italic">O </em>Tjáledum le Paulusa vuostasj girjen Korinta ristagisájda, lågenangoalmát (13.) kapihttalin: </p>
<p>Ålles kapihtal jali oasse kapihttalis lågåduvvá.</p>
<p>Ja de didjij gájkin buoremus gæjnov vuosedav: Vájku vil almatjij ja ieŋŋgilij gielaj luluv sárnnot, valla mujna ij lulu gieresvuohta, de luluv dåssjå tjuoddje biello, skálajdiddje divgga. Vájku mujna lulun profehta vaddása ja gájkka tjiegosvuodajt luluv dåbddåt ja gájkka diedo lulun, ja vájku mujna luluj gájkka jáhkko várijt sirdátjit, valla ij lulu gieresvuohta, de iv lulu mige.Vájku vil hæjojda luluv juogadit gájkka mij mujna le, ja vájku luluv iehtjam boaldedahttet, valla ij lulu gieresvuohta, de iv lulu majdik vuojttet. Gieresvuohta le gierddis ja buorre. Gieresvuohta ij le udnodibme, ij ga ietjas rámpo, ij ga stuorástalá. Ij le hæhkkaráduk, ij ga ietjastalle, ij le suhtisj, ij ga bahájt vuorkuda. Ij vierrevuodas ávvudalá, sádnesvuodas galla. Gieresvuohta gájkka guoddá, gájkka jáhkká, gájkka doajvvu ja gájkka gierddá. Gieresvuohta ij goassak någå. Profehtak vaddása nåhki, gielajsárnnom sjávvun. Diedo nåhki. Miján li vádna diedo ja profehtak hållamvaddásijs vánes, valla gå ållesvuohta boahtá de vádne gáhtu. Mánnán hålliv mánáj láhkáj, dádjadiv mánáj láhkáj ja ájádalliv mánáj láhkáj. Valla ållessjattugin mánnasijt guodiv. Dálla degu tjiegossiek spiedjilgåvåv vuojnnep; dalloj árudijás árudidjaj vuojnnep. Dálla dádjadav muhtem mærráj; dalloj ållåsit nåv gåktu Jubmel muv ållåsit dåbddå. De bissu dá gålmmå: Jáhkko, doajvvo ja gieresvuohta, ja dajs gájkin stuorámus le gieresvuohta.</p>
<p>1 Kor 13</p>
<p><em type="italic">P </em>Tjáledum le Paulusa girjen Efesosa ristagisájda, goalmát (3.) kapihttalin: </p>
<p>Dan diehti buolvatjij nali Áhtje åvddåj luojttádav, gæssta gájkka áhttjevuohta ednamin ja almen namás oattjoj. Vaddis ietjas herlukvuoda boanndudagás fámov ja gievrrudagáv dijá sissŋálasj almatjij Vuojŋŋanisás baktu, vaj Kristus jáhko baktu gieresvuodajn vájmojnihtte viessu. Bissut ruohttsasijn nannusit suv sinna, vaj dij gájkka ájllisij aktan buojkkábihtit gåbddudagáv ja guhkkudagáv ja alludagáv ja tjiegŋudagáv ja dåbdijdihpit Kristusa gieresvuohtaj, mij le gájkka diedojs alebun, dasik ålles Jubmela dievasvuohta dijáv dævddá. Guhti mijá sinna fámujnis barggá ja ájmmut dahkat ájn vil ienebuv gå majt ádnop jali buojkkáp, sunji herlukvuohta tjoaggulvisá ja Kristus Jesusa baktu gullu, gájkka buolvajda ihkeven ájggáj! Amen.</p>
<p>Ef 3,14-21 </p>
<p><em type="italic">Q </em>Tjáledum le Paulusa girjen Filippi ristagisájda, nuppát (2.) kapihttalin: </p>
<p>Jus Kristusin le jaskadus, gieresvuoda gievrrodibme ja Vuojŋŋanisán aktisasjvuohta, jus le liekkogisvuohta ja ármmo, de ållidihtit muv ávov avtamielakvuodan. Viessut de gieresvuodan, avtan ájádusán ja avtan mielan, iesjgieresvuoda ja árvodis gudne dagi. Lehkut vuollegattjan ja adnit iehtjádijt ietjastihtte alebun. Allit ietjada buoremussaj gehtja, ájnat iehtjádij aj. Lehkus diján dakkir miella, mij Kristus Jesusin lij.</p>
<p>Fil 2,1-5 </p>
<p><em type="italic">R </em>Tjáledum le Paulusa girjen Filippi ristagisájda, nælját (4.) kapihttalin: </p>
<p>Ávvudallit agev Hærrán. Ájn akti sidáv javllat: ávvudallit. Vuojnnisa gájkka almatja man gierddisa lihpit. Hærrá le lahka. Allit masstak måråsta, ájnat råhkådaládijn Jubmelav gijttit ja sunji diededihtit gájkka dijá dárbojt. Jubmela ráfe, mij le mijá jiermijs alebun, várjjalus dijá vájmojt ja ájádusájt Kristus Jesusin. Ja de vil, muv vielja: mujttit gájkka mij le duohta, guddnen aneduvvá, duolla ja rájnas, manna le iehttsemárvvo ja guddnedimárvvo, gájkka mav buorre dáhpen gåhttju ja gájkka mij rámpov ánssit.</p>
<p>Fil 4,4-8</p>
<p><em type="italic">S </em>Tjáledum le Paulusa girjen Kolossaia ristagisájda, goalmát (3.) kapihttalin: </p>
<p>Tjágŋit de ármmogisvuoda, buorrevuoda, vuollegisvuoda, libbogisvuoda ja gierddisvuoda gárvojda. Lehkut gierddisa ja ándagis luojttit jus diján le lájtto geŋga vuosstij. Gåktu Hærrá le didjij ándagis luojttám, nåv dij aj ándagis luojttit. Valla tjágŋit åvdemusát gieresvuohtaj, mij le ållesvuoda bádde.</p>
<p>Kol 3,12b-14 </p>
<p>T Tjáledum le Johannesa vuostasj girjen, nælját (4.) kapihttalin:</p>
<p>Muv gærrása, æhttsup guhtik guojmáma, dajna gå gieresvuohta Jubmelis boahtá, ja guhti æhttsá le Jubmelis riegádam ja Jubmelav dåbddå. Valla guhti ij iehtse ij Jubmelav dåbdå, dajna gå Jubmel le gieresvuohta. Jubmela gieresvuohta návti midjij bigoduváj: ájnna Bárnes væráldij rájáj vaj lulujma suv baktu viessut. Dát le gieresvuohta: ij dat gå Jubmelav lip æhttsám, ájnat sån le mijáv æhttsám ja Bárnes såbadusværron mijá suttoj åvdås rádjam. Muv gærrása, jus Jubmel mijáv nåv iehtsij, vierttip mij aj guhtik guojmáma iehttset. Aktak ij le Jubmelav goassak vuojnnám. Valla jus guhtik guojmáma iehttsep de Jubmel agev le mijájn ja suv gieresvuohta le mijá sinna ålliduvvam.</p>
<p>1 Joh 4,7-12</p>
<p><em type="bold"> </em><em type="bold">HÁVDDÁDIBME - GRAVFERDSLITURGI  </em></p>
<p>girkkos jali krematåvrås</p>
<p><em type="bold">1 Bielloskuoladibme </em></p>
<p>Dan båttå gå girkkobiello skuollá, de liturgga manná sadjásis kåvrråj.</p>
<p><em type="bold">2 Álggotjuojadibme </em></p>
<p>Álggotjuojadibmen máhttá liehket sierra musihkka, kåvrrålávllom jali ájnegis lávllom. Álggotjuojadibme máhttá liehket álggotjuojadussan vuostasj sálmmaj.</p>
<p><em type="bold">3 Sálmma </em></p>
<p>Dáv sálmav máhttá sjáhtjalit 4. oase maŋŋelij.</p>
<p><em type="bold">4 Álggobágo </em></p>
<p><em type="italic">L </em>Ármmo ja ráfe Jubmelis, Áhtjestimme ja Hærrá Jesus Kristusis. </p>
<p>Mij lip tjåhkanam (namma nammaduvvá akk. hámen) hivástahtátjit ja suv Jubmela giedajda guodátjit [ja maŋemus vuojŋadimsadjáj tjuovutjit].</p>
<p>Dajna gå Jubmel væráldav iehtsij vattij ájnna Bárnes, vaj juohkkahasj guhti sunji jáhkká ij håhkkåna, ájnat ihkeven iellemav oadtju.</p>
<p>Dan maŋŋela máhttá liturgga joarkket muhtem tjálukåsijn:</p>
<p><em type="italic">Juogu </em><em type="bold">A </em></p>
<p>Jesus javllá: Båhtit muv lusi gájka gudi låsså nådijt guoddebihtit, de didjij vuojŋadimnuobev vattáv.</p>
<p>Matt 11,28</p>
<p><em type="italic">Jali </em><em type="bold">B </em></p>
<p>Jubmel javllá bágonis: Nieda biejve tjuorvo muv, de mån gájov duv, ja dån hieveda muv.</p>
<p>Sál 50,15</p>
<p><em type="bold">5 Álggoråhkålvis </em></p>
<p><em type="italic">L </em>Råhkålup </p>
<p><em type="italic">Juogu </em><em type="bold">A </em></p>
<p>Hærrá, tjiegŋalisájs duv tjuorvov.</p>
<p>Hærrá, gulá muv tjuorvvasav,</p>
<p>gulldala muv råhkålvisájt!</p>
<p>Jus mujttuj biedjat lulu suttojt,</p>
<p>Hærrá, guhtis de bissot luluj?</p>
<p>Valla dujna le ándagisluojttem,</p>
<p>danen dujsta balli.</p>
<p>Hærráv vuordáv, uhtjadav,</p>
<p>sidáv suv bágojt gullat.</p>
<p>Hærráv uhtjadav ienebut gå gáhttára ideda maŋŋel,</p>
<p>gå gáhttára ideda maŋŋel.</p>
<p>Doajvo Hærráj, Israel,</p>
<p>dajna gå Hærrán le ármmo ja fábmo gájutjit.</p>
<p>Israelaj sån luojttá gájkka suttojt ándagis.</p>
<p>Sal 130,1-5</p>
<p><em type="italic">Jali </em><em type="bold">B </em></p>
<p>Hærrá, åhpada mijáv biejvijdimme låhkåt, vaj vijses vájmojt oadtjop.</p>
<p>Sal 90, 12</p>
<p><em type="italic">Jali </em><em type="bold">C </em></p>
<p>Jubmelam, Jubmelam, manen le muv guodám?</p>
<p>Niedan tjuorvadav, valla dån le guhkken.</p>
<p>Jubmelam, biejven tjuorvadav, valla i vássteda,</p>
<p>iján tjuorvadav, valla iv ráfev oattjo.</p>
<p>Valla dån Hærrá, ale guhkken vibá,</p>
<p>dån muv gievrrudahka, gáhtjada munji viehkken!</p>
<p>Sal 22, 2-3.20</p>
<p><em type="italic">Jali </em><em type="bold">D </em></p>
<p>Ájlis Jubmel, almmelasj Áhttje, gænna le iellema ja jábmema fábmo. Gå sirádip soabmásis gev iehttsep, de gievrroda mijá jáhkov, vaj hávde báldan lulujma dunji dårvustallat.</p>
<p>Hærrá Jesus Kristus, åskulasj Lånestiddje, guhti jábmemav ja hávdev gierddi mijá diehti: Åro mijá lunna maŋemus gæhttjalimen ja sálli midjij akti Áhtját viessuj tjåhkanit dujna ja gájkaj gudi dunji gulluji.</p>
<p>Ájlis Vuojŋŋanis, mijá jaskadiddje iellemin ja jábmemin, dievde surgulattjaj vájmojt jaskadusájnat. Gájo mijáv vuojŋŋalasj jábmemis, giese gájkajt ietjat lusi ja sálli midjij dávverimme almen bissot.</p>
<p><em type="italic">Jali </em><em type="bold">E </em></p>
<p>Hærrá mijá Jubmel, dujna ham le iellema ája,</p>
<p>tjuovgan tjuovgav vuojnnep.</p>
<p>Dujna ham mij viessop, labudip ja lip. Bisoda mijáv gieresvuodanat viesodijn ja jámedijn,</p>
<p>Bárnát, Jesus Kristusa, mijá Hærrá baktu.</p>
<p><em type="italic">Jali </em><em type="bold">F </em></p>
<p>Gieres Jubmel, guhti mijáv vuojná ja dåbdå, lahkana midjij jaskadusájnat.</p>
<p><em type="bold">6 Mujtulvishålla </em></p>
<p>Oanes mujtulvishållå girkkohærrás jali muhtem lagámusájs. Hålan máhttá giehttot ieritvuolgge iellemis, nåv gå majt sån le læhkám ietjas lagámusájda ja iehtjádijda suv lahka, ja mij ietján såjtij suv iellemin.</p>
<p>Dánna máhtti tjuovvot oanes mujtulvisbágo, varrudagá giedjegij ja kránsaj jali ietjá mujttodáhpádusá degu tevsta ma lågåduvvi, musihkka, gintaltsahkkidibme, j.d.</p>
<p>Dánna máhttá tjuovvot</p>
<p><em type="bold">7 Sálmma jali musihkkaoasse </em></p>
<p>Musihkkaoasse máhttá liehket lávla jali tjuojadibme.</p>
<p><em type="bold">8 Tjáluklågos </em></p>
<p><em type="italic">L </em>Gulldalup majt Jubmela Báhko javllá iellemis ja jábmemis, duobmos ja mijá dårvos Jesus Kristusin. </p>
<p>Dánna tjuovvu gålmmå låhkusa. Tevsta válljiduvvi vaj loavddi åvddåla nammadum sisadnoåsijt.</p>
<p>Tjoaggulvis tjåhkkåj lågådijn.</p>
<p>Tevsta lågåduvvi liturgas jali iehtjádijs.</p>
<p>Tjáluklågos låhpaduvvá návti:</p>
<p><em type="italic">L </em>Náv gulluji Hærrá bágo. </p>
<p>Dánna máhttá tjuovvot</p>
<p><em type="bold">9 Sálmma </em></p>
<p>Jus 7. oasse le sálmma, de máhttá 9. oasse guodeduvvat.</p>
<p><em type="bold">10 Hålla </em></p>
<p>Oanegis hålla lågådum tjáluktevstaj jali ietjá hiebalgis tevsta milta.</p>
<p><em type="bold">11 Råhkålvis </em></p>
<p><em type="italic">L </em>Råhkålup </p>
<p><em type="italic">Juogu </em><em type="bold">A </em></p>
<p><em type="italic">L </em>Ihkeven Jubmel, mijá dårvvo surgo båttå, åro mijá lahka ráfijnat. Gievrroda mijáv jáhkon. Vatte midjij boahtteájgev ja dårvov. Mij gijttep duv (namma javladuvvá elatijva hámen), ja dassta majt oattjojma suv iellema baktu. Ármmogis Jubmel, duv hállduj suv guodep. Dån guhti le mijáv sjivnnjedam gåvåt milta ja Jesus Kristusav midjij Lånestiddjen vaddám, tjuottjeldahte mijáv tjuodtjelime biejve iehkeven iellemij duv lunna. </p>
<p><em type="italic">Jali </em><em type="bold">E </em></p>
<p><em type="italic">L </em>Almmelasj Áhttje, gijttep duv dassta majt vaddi (namma javladuvvá, gen. hámen) baktu, guhti le mijáv guodám. Gievrroda ja jaskada gájkajt gudi li surgguj ja åhtsålibmáj báhtsám. Iehtjama duv hállduj guodep. Viehkeda mijáv dujna aktan viessot, vaj akti bessap ráfen dáppet vuolgget, Jesus Kristusa, Bárnát, mijá Hærrá baktu. </p>
<p>Dánna máhttá tjuovvot</p>
<p><em type="bold">12 Duv hállduj </em></p>
<p><em type="italic">G </em>Duv hállduj, Hærrá Jubmel, iehtjam vuojŋŋanisáv vattáv. </p>
<p>Dån lånesta muv, Hærrá, åskulasj Jubmel.</p>
<p>Duv hállduj, Hærrá Jubmel, iehtjam vuojŋŋanisáv vattáv.</p>
<p>Guddne lehkus Áhttjáj ja Bárnnáj ja Ájlis Vuojŋŋanissaj.</p>
<p>Duv hállduj, Hærrá Jubmel, iehtjam vuojŋŋanisáv vattáv.</p>
<p>Dát oasse máhttá lávloduvvat vuorrolávllagin.</p>
<p>Dánna aj máhttá <em type="italic">Simeona hieveduslávla </em>(Luk 2,29-32) tjuovvot juogu lågådum jali lávlodum. </p>
<p><em type="bold">13 </em><em type="bold">Hærrá råhkålvis </em></p>
<p><em type="italic">L </em>Råhkålup aktan Hærrá råhkålvisáv. </p>
<p><em type="italic">G </em>Áhttje mijá guhti le almen. </p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot</p>
<p>gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo</p>
<p>ja herlukvuohta ihkeven ájggáj.</p>
<p>Amen.</p>
<p><em type="bold">14 Sálmma </em></p>
<p><em type="bold">15 </em><em type="bold">Loahppatjuojadibme </em></p>
<p>Loahppatjuojadime åvddåla máhttá liehket muhtem musihkkaoasse.</p>
<p>Loahppatjuojadime tjuojadijn guotteduvvá gissto ålgus.</p>
<p><em type="bold">JUVLLIM  </em><em type="bold"> </em></p>
<p><em type="bold">A Hávde báldan  </em></p>
<p>Åvddål 16. oase, <em type="bold">Sálmma </em>, biejaduvvá gissto luojttemræjdo nali ja tjuodtju danna 19. oassáj, <em type="bold">Luojttem </em>. </p>
<p>Gissto máhttá aj ållu vuolus luojteduvvat åvddål sálmma (16. oasse) lávloduvvá.</p>
<p><em type="bold">16 Sálmma </em></p>
<p>Dánna tjuovvu</p>
<p><em type="bold">17 Tjáluklågos </em></p>
<p>Akta dájs tevstajs mij ij le lågåduvvam hávddadimen:</p>
<p>Jubmel javllá bágonis: Nieda biejve tjuorvo muv, de mån gájov duv, ja dån hieveda muv.</p>
<p>Sál 50,15</p>
<p>Mijá Jubmel le gáddjo Jubmel, Hærrá, mijá ráddijiddje, jábmemis mijáv vuolgat.</p>
<p>Sál 68,21</p>
<p>Jesus javllá:</p>
<p>Båhtit muv lusi gájka gudi låsså nådijt guoddebihtit, de didjij vuojŋadimnuobev vattáv.</p>
<p>Matt 11,28</p>
<p>Jesus Kristus javllá:</p>
<p>Ale balá. Mån lev vuostasj ja maŋemus, ja guhti viesov. Jábmám lidjiv, ja gehtja, ihkeven ájggáj viesov, ja mujna li tjoavddaga jábmemij ja jábbmekájmmuj.</p>
<p>Big 1,17b-18</p>
<p>Sál 23</p>
<p>Sál 121</p>
<p>Matt 28,1-10</p>
<p>Big 21,1-5a</p>
<p>Dánna máhttá tjuovvot</p>
<p><em type="bold">18 Råhkålvisá hávde báldan </em></p>
<p>Dán råhkålvisán máhttá liturgga duoddit (namma nammaduvvá) - buojkulvissan ålles namáv, åvddånamma, mijá gieres, mijá ráddna jnv.</p>
<p><em type="italic">Juogu </em><em type="bold">A </em></p>
<p>Hærrá Jesus Kristus, lehkus dát hávdde doajvvosadjen jáhkon dunji guhti jábbmegij lussta tjuodtjeli.</p>
<p><em type="italic">Jali </em><em type="bold">B </em></p>
<p>Hærrá Jesus Kristus, guhti iehtja hávddáj biejaduvvi, sálli midjij tjuodtjelit nåv gå dån tjuodtjeli jábbmegij lussta.</p>
<p><em type="italic">Jali </em><em type="bold">C </em></p>
<p>Hærrá Jesus Kristus, vuojŋadus <em type="italic">(namma nammaduvvá) </em>ráfen ruossa vuolen gitta tjuodtjelime bæjvváj. Viehkeda mijáv iellemin ja jábmemin dunji dårvustallat. </p>
<p><em type="italic">Jali </em><em type="bold">D </em></p>
<p>Hærrá Jesus Kristus, dån guhti iesj hávddáj biejaduvvi, sjaddus dát sadje (namma nammaduvvá, ill. hámen) ráfe sadjen gånnå ruossa vuolen bæssá vuojŋadit dan bæjvváj gå gájkajt tjuottjeldahtá. Viehkeda mijáv iellemin ja jábmemin dunji dårvustallat.</p>
<p><em type="bold">19 Luojttem </em></p>
<p>Dábálattjat luojteduvvá gissto ållu vuolus.</p>
<p><em type="bold">20 Juvllim </em></p>
<p><em type="italic">L </em>Áhtje ja Bárne ja Ájlis Vuojŋŋanisá namán. </p>
<p>Dan maŋŋela liturgga goajvvi ednamav gålmmi gisto nali javladijn:</p>
<p>Vuostasj bále:</p>
<p>Ednamis le boahtám.</p>
<p>Nuppádis:</p>
<p>Ednamin galga sjaddat.</p>
<p>Goalmádis:</p>
<p>Ja ednamis galga vas tjuodtjelit.</p>
<p><em type="bold">21 Tjálukbágo ja buorissjivnnjádus </em></p>
<p><em type="italic">Juogu </em><em type="bold">A </em></p>
<p><em type="italic">L </em>Mijá Hærrá Jesus Kristus javllá: Mån lev tjuodtjelibme ja iellem. Guhti munji jáhkká viessu vájku vil jábmá, ja guhti viessu ja munji jáhkká ij goassak jáme. </p>
<p>Joh 11,25-26</p>
<p><em type="italic">Jali </em><em type="bold">B </em></p>
<p><em type="italic">L </em>Buorissjivnnjeduvvam lehkus mijá hærrá Jesus Kristusa Jubmel ja Áhttje. Stuorra ármmogisvuodanis le mijáv ielle dårvvuj ådåsis riegádahttám Jesus Kristusa tjuodtjelime baktu jábbmegij lussta. </p>
<p>1 Pet 1,3</p>
<p>Muohto surggofuovvaj:</p>
<p><em type="italic">L </em>Åmastihtit buorissjivnnjádusáv. </p>
<p>Hærrá buorissjivnnjedus duv ja várjjalus duv.</p>
<p>Hærrá tjuovggijus árudijás dunji ja lehkus dunji ármmogis.</p>
<p>Hærrá jårggålus árudijás dunji ja vaddus dunji ráfev. <em type="bold">† </em></p>
<p><em type="bold">22 Sálmma </em></p>
<p><em type="bold">B Krematåvrån  </em></p>
<p>Hávddádimdáhpádus badjelin, oase 1-13, låhpaduvvá juvllimijn, oase 19-23.</p>
<p>Dát årnik máhttá aj aneduvvat girkkon/kapellan, gehtja Sahte mærrádusájt 8. tsiehkev.</p>
<p><em type="bold">19 Luojttem </em></p>
<p><em type="bold">20 Juvllim </em></p>
<p><em type="italic">L </em>Áhtje ja Bárne ja Ájlis Vuojŋŋanisá namán. </p>
<p>Dan maŋŋela liturgga goajvvi ednamav gålmmi gisto nali javladijn:</p>
<p>Vuostasj bále:</p>
<p>Ednamis le boahtám.</p>
<p>Nuppádis:</p>
<p>Ednamin galga sjaddat.</p>
<p>Goalmádis:</p>
<p>Ja ednamis galga vas tjuodtjelit.</p>
<p><em type="bold">21 Tjálukbágo ja buoriss </em><em type="bold">jivnnjádus </em></p>
<p><em type="italic">Juogu </em><em type="bold">A </em></p>
<p><em type="italic">L </em>Mijá Hærrá Jesus Kristus javllá: Mån lev tjuodtjelibme ja iellem. Guhti munji jáhkká viessu vájku vil jábmá, ja guhti viessu ja munji jáhkká ij goassak jáme. </p>
<p>Joh 11,25-26</p>
<p><em type="italic">Jali </em><em type="bold">B </em></p>
<p><em type="italic">L </em>Buorissjivnnjeduvvam lehkus mijá hærrá Jesus Kristusa Jubmel ja Áhttje. Stuorra ármmogisvuodanis le mijáv ielle dårvvuj ådåsis riegádahttám Jesus Kristusa tjuodtjelime baktu jábbmegij lussta. 1 Pet 1,3 </p>
<p>Muohto surggofuovvaj:</p>
<p><em type="italic">L </em>Åmastihtit buorissjivnnjádusáv. </p>
<p>Hærrá buorissjivnnjedus duv ja várjjalus duv.</p>
<p>Hærrá tjuovggijus árudijás dunji ja lehkus dunji ármmogis.</p>
<p>Hærrá jårggålus árudijás dunji ja vaddus dunji ráfev. <em type="bold">† </em></p>
<p><em type="bold">22 Sálmma </em></p>
<p><em type="bold">23 Loahppatjuojadibme </em></p>
<p>Lanjájn gånnå luojttem ij le máhttelis, guotteduvvá gissto ierit loahppatjuojadijn. </p>
<p><em type="bold">TJÁLUKTEVSTA HÁVDDÁDIBME - BEGRAVELSESTEKSTER  </em></p>
<p><em type="bold">Tækstajuogos  </em><em type="bold"> </em><em type="bold">I  </em></p>
<p><em type="italic">Juogu </em><em type="bold">A </em></p>
<p>Diedáv muv gáddjov viessomin ja maŋemus ednamij låjdås.</p>
<p>Dánna, muv rubmahijn sidáv Jubmelij gæhttjat,</p>
<p>Sidáv sunji gæhttjat, iehtjam tjalmij gæhttjat,</p>
<p>Iv amugin.</p>
<p>[Åhtsålimes bårråluváv!]</p>
<p>Job 19,25-27a[27b]</p>
<p><em type="italic">Jali </em><em type="bold">B </em></p>
<p>Hærrá le muv ræjnnuhiddje,</p>
<p>munji ij migek fájllu.</p>
<p>Ræjnon muv ruoddnis giettijda doalvvu,</p>
<p>loattjes tjátjij bájken muv vuojŋadahttá.</p>
<p>Ådå fámojt munji vaddá</p>
<p>ja rievtes gæjnojt muv lájddi,</p>
<p>namás guddnen.</p>
<p>Iv buorrek sjievnnjedamos loamen</p>
<p>masstak balá</p>
<p>danen gå dån le muv maŋen,</p>
<p>svihtjat ja soabbát muv jaskadibá.</p>
<p>Munji bievdev látjá</p>
<p>muv vasjulattjaj vuojnedijn,</p>
<p>oajvám åljujn vuojda</p>
<p>ja muv gávtjav rabddaj dævdá.</p>
<p>Buorrevuohtat ja ármmut muv tjuovvoba,</p>
<p>juohkka muv viessombiejve,</p>
<p>ja Hærrá goaden besav årrot</p>
<p>guhkev viessomin lev.</p>
<p>Sál 23</p>
<p><em type="italic">Jali </em><em type="bold">C </em></p>
<p>Sál 42,2-6</p>
<p><em type="italic">Jali </em><em type="bold">D </em></p>
<p>Agev lev dálla duv lunna,</p>
<p>giedas muv aneda.</p>
<p>Lájddi muv sidodat milta,</p>
<p>muv doalvo herlukvuoda gæjnov.</p>
<p>Jus dujna lev almen,</p>
<p>iv majdik ednamin hálijda.</p>
<p>Muv rumáj ja muv jálludahka biehttis,</p>
<p>valla mujna le Jubmel, báktám ihkevij.</p>
<p>Sál 73,23-26</p>
<p><em type="italic">Jali </em><em type="bold">E </em></p>
<p>Gåktu áhttje gieresvuosdav mánájdises vuoset,</p>
<p>nåvti Hærrá vuoset gieresvuodav sidjij gudi sujsta balli,</p>
<p>sån diehtá gåktu mij lip sjivnnjeduvvam,</p>
<p>mujttá mij lip mulldo.</p>
<p>Almatja biejve le degu rásse,</p>
<p>sån giedjegahttá degu giette giedjek.</p>
<p>Gå biegga vássá, de ij le desti,</p>
<p>dan sadje ij dassta majdik diede.</p>
<p>Hærrá ármmo le ihkeven ájges ihkeven ájggáj</p>
<p>sidjij gudi le balulattja.</p>
<p>Sál 103,13-17</p>
<p>Almasj le degu rásse ja gájkka herlukvuohta degu giette giedjega.</p>
<p>Rásse buollná ja giedjega gahttji,</p>
<p>Valla Jubmela báhko ihkeven ájggáj bissu.</p>
<p>1. Pet 1.24</p>
<p><em type="italic">Jali </em><em type="bold">F </em></p>
<p>Várijt várdudaláv:</p>
<p>gåsstå munji viehkke boahtá?</p>
<p>Viehkke Hærrás boahtá,</p>
<p>ednama ja alme sjivnnjediddjes.</p>
<p>Juolgát ij tjalggalahte,</p>
<p>luottajdat agev gæhttjá.</p>
<p>Ihkenis ij oade, agenis gåhtså,</p>
<p>sån guhti Israelav várjjal.</p>
<p>Hærrá duv várjjal,</p>
<p>suv oakken vájalda,</p>
<p>duv bálldalin vádtsá.</p>
<p>Biejven biejvve duv ij vahágahte,</p>
<p>ij ga iján mánno.</p>
<p>Hærrá duv várjjal gájkat bahás,</p>
<p>gájkat mij viessomav ájttá.</p>
<p>Hærrá viessomájgenat várjjal,</p>
<p>dálla ja ihkeven ájggáj.</p>
<p>Sál 121</p>
<p><em type="italic">Jali </em><em type="bold">G </em></p>
<p>Hærrá, dån muv åtsådalá ja dåbdå, </p>
<p>juogu tjuottjudav jali tjåhkkåhav de diedá,</p>
<p>vájku le guhkken de diedá majt ussjolav.</p>
<p>Juogu váttsatjav jali vellahav de muv vuojná,</p>
<p>dån diedá gájkka mav dagáv,</p>
<p>åvddål gå báhko le muv njuoktjamin,</p>
<p>de diedá, Hærrá, gájkka mav sidáv javllat.</p>
<p>Gájkat guovlos muv birástahtá <em type="bold">, </em></p>
<p>duv giedan ållåsit lev.</p>
<p>Dát diehto le munji ilá tjiegŋal,</p>
<p>ilá gássjel munji dádjadit.</p>
<p>Gåsi luluv duv lahkusis vuolgget?</p>
<p>Gåsi luluv duv tjalmes báhtarit?</p>
<p>Jus almmáj badjánit luluv, de lulu danna,</p>
<p>jus jábbmekájmmuj luluv viellidit, de lulu aj danna.</p>
<p>Jus idedisruopseldiddje såjij luluv hállánit</p>
<p>ja mera gætjátji vuojŋadittjat luluv vuolgget,</p>
<p>de dåppe lulu aj muv gávnnat </p>
<p>ja giedajnat muv lulu adnalit.</p>
<p>Jus luluv javllat: ”Sjievnnjet muv gåbttjis,</p>
<p>tjuovgga muv birra idjan sjaddis”,</p>
<p>de dunji ij le sjievnnjet sjævnnjadin,</p>
<p>idja le tjuovggat degu biejvve,</p>
<p>iesj sjievnnjet le tjuovgga.</p>
<p>Åtsådalá muv, Jubmel, ja guoradalá muv vájmov,</p>
<p>gæhttjala muv ja guoradalá muv ussjolmisájt.</p>
<p>Guoradalá jus lev vierre gæjnon,</p>
<p>ja doalvo muv iehkeven ájge gæjnnuj.</p>
<p>Sál 139,1-12.23-24 </p>
<p><em type="italic">Jali </em><em type="bold">H </em></p>
<p>Sár 3,1-2.4.6a.11a.14a</p>
<p><em type="italic">Jali </em><em type="bold">I </em></p>
<p>Sion hoallá: ”Hærrá le muv guodám,</p>
<p>Jubmel le muv hælbbadam.”</p>
<p>Vajálduhttá gus nissun unna mánátjav,</p>
<p>berus gus sujsta gev iesj riegádahtij?</p>
<p>Ja vájku luluj vajálduhttet,</p>
<p>de ihkenis duv iv vajálduhte.</p>
<p>Iv, duv namma le muv giedajda tjáleduvvam.</p>
<p>Jes 49,14-16a</p>
<p><em type="italic">Jali </em><em type="bold">J </em></p>
<p>Hærrá ármmo ij någå,</p>
<p>ármmogisvuohtas ij goassak váse.</p>
<p>Juohkka ideda le ådås -</p>
<p>jáhkkogisvuohtat le stuorre.</p>
<p>Dav diedáv: muv oasse le Hærrá,</p>
<p>danen sunji dårvov.</p>
<p>Hærrá le sunji buorre guhti suv lusi boahtá,</p>
<p>guhti sunji dårvvu.</p>
<p>Hávsske le jasska dårvudit, suv viehkev vuordatjit.</p>
<p>Luodj 3,22-26</p>
<p><em type="bold">Tækstajuogos  </em><em type="bold"> </em><em type="bold">II  </em></p>
<p><em type="italic">Juogu </em><em type="bold">A </em></p>
<p>Ehpit gus diede, gájka gudi Kristus Jesusij gástaduvvin, gástaduvvin suv jábmemij? Gástadusán hávddáduvájma sujna gå jábmemij gástaduvájma, vaj lulujma bessat ådå iellemav iellegoahtet, nåv gåktu Áhtje herlukvuohta Kristusav jábbmegij lussta tjuottjeldahtij. Jus lip sujna aktiduvvam, gå jámijma nåv gåktu sån jámij, de aj sujna aktiduvvap gå tjuodtjelip nåv gåktu sån tjuodtjelij.</p>
<p>Rom 6,3-5</p>
<p><em type="italic">Jali </em><em type="bold">B </em></p>
<p>Jus Jubmel le mijá bielen, guhti le de mijá vuosstáj? Ij gus de gájkka iehtjádav aj midjij aktan sujna vatte, sån guhti ittjij Bárnes árjo ájnat mijáj gájkaj diehti suv værrodij? Guhtis máhttá sijáv guoddalit, gejt Jubmel le tjuolldám? Jubmel le sijáv rievtesferdugin sárnnum, ja guhtis de máhttá duobbmit? Kristus ham jámij ja tjuodtjelij ja Jubmela oalges bielen tjåhkkåj ja mijá åvdås råhkådallá. Guhtis dal mijáv Kristusa gieresvuodas sierat? Nieda, goavgge, doarrádallam, nielgge, rihttsovuohta, hiede jali svierdde gus? Visses lev, ij jábmem ij ga iellem, e ieŋŋgila e ga ietjá fámo, e ga ma dálla li jali ma båhti, jali mige fámojt baddjen jali tjiegŋalisán jali mige ietjá, mijáv sierada Jubmela gieresvuodas Kristus Jesusin, mijá Hærrán.</p>
<p>Rom 8, 31b-35.38-39</p>
<p><em type="italic">Jali </em><em type="bold">C </em></p>
<p>Dajna mijás aktak ij ietjas hárráj vieso, ij ga aktak ietjas hárráj jáme. Jus mij iellep de Hærráj iellep, ja jus jábmep de Hærráj jábmep. Juogu dal iellep jali jábmep de Hærráj gullup. Dan diehti Kristus jámij ja vas ælláj Hærrán sidjij gudi li iellemin ja aj sidjij gudi li jábmám. Gåktus de vieljat máhtá duobbmit? Jali gåktus vieljat máhtá álbedit? Mij ham gájka Jubmela duobbmoståvlå åvddåj galggap, dajna gå tjáleduvvam le:</p>
<p>Nåv duohta gå lev iellemin, javllá Hærrá,</p>
<p>juohkka buolvva muv åvdån sådjus,</p>
<p>ja juohkka njuovtjav Jubmelav hievedus.</p>
<p>Juohkkahasj mijás galggá de lågov Jubmela åvdån dahkat.</p>
<p>Rom 14,7-12</p>
<p><em type="italic">Ja </em><em type="italic">l </em><em type="italic">i </em><em type="bold">D </em></p>
<p>Gieresvuohta ij goassak någå. Profehtak vaddása nåhki, gielajsárnnom sjávvun. Diedo nåhki. Miján li vádna diedo ja profehtak hållamvaddásijs vánes, valla gå ållesvuohta boahtá de vádne gáhtu. Mánnán hålliv mánáj láhkáj, dádjadiv mánáj láhkáj ja ájádalliv mánáj láhkáj. Valla ållessjattugin mánnásijt guodiv. Dálla degu tjiegossiek spiedjilgåvåv vuojnnep; dalloj árudijás árudidjaj vuojnnep. Dálla dádjadav muhtem mærráj; dalloj ållåsit nåv gåktu Jubmel muv ållåsit dåbddå. De bissu dá gålmmå: Jáhkko, doajvvo ja gieresvuohta, ja dajs gájkin stuorámus le gieresvuohta.</p>
<p>1 Kor 13,8-13</p>
<p><em type="italic">Jali </em><em type="bold">E </em></p>
<p>Dåssjåniddje viertti nåhkåmahtesvuohtaj gárvoduvvat ja jábbmelasj viertti jámegahtesvuohtaj gárvoduvvat. Valla gå dåssjåniddje nåhkåmahtesvuohtaj gárvoduvvá ja jábbmelasj jámegahtesvuohtaj gárvoduvvá, de sjaddá nåv gåktu tjálugij le tjáleduvvam: Jábmem le njieladuvvam ja vuojtto le boahtám. Jábmem, gånnå le duv sjnjuhtje? Jábmem, gånnå le duv vuojtto? Jábmema sjnjuhtje le suddo, ja sutto fábmo le láhka. Jubmelij gijtto, guhti vuojtov midjij hærrá Jesus Kristusa baktu vaddá.</p>
<p>1 Kor 15,53-57</p>
<p><em type="italic">Jali </em><em type="bold">F </em></p>
<p>Valla gudi bæjvváj gullup, lehkup tjielggusin ja tjágŋup jáhko ja gieresvuoda ruovddegárvojda ja lehkus miján lånestime doajvvo oajvvesuojalmin. Jubmel ij le mijáv mierredam moare vuolláj, ájnat lånestimev vuojttet mijá hærrá Jesus Kristusa baktu, guhti mijá diehti le jábmám, vaj sujna viessop, juogu gåhtsemin jali oademin. Dan diehti jaskadihtit ja gievrrodihtit guhtik guojmáda.</p>
<p>1 Tess 5,8-11a</p>
<p><em type="italic">Jali </em><em type="bold">G </em></p>
<p>Ja vuojnniv ådå almev ja ådå ednamav. Åvdep almme ja åvdep ednam lijga dåssjånam, ij lim ga merra dasti. Ja vuojnniv ájlis stádav, ådå Jerusalemav almes, Jubmela lussta, boahtemin, moarsse láhkáj gárvviduvvam, irggásis hiervviduvvam. Ja tråvnås gulliv garra jienav javllamin: ”Gehtja, Jubmela goahte le almatjij lunna, sån le sijá lunna årutjit ja sij li suv álmmuk ja iesj Jubmel le sijá lunna, ja gájkka gadnjalijt sijá tjalmijs sihkku. Jábmem ij dasti gávnnu, ij ga surggo jalik luodjom jalik bávtjas. Dan diehti gå gájkka mij åvddåla lij, gáhtu.” Ja guhti tråvnån lij tjåhkkåhime javlaj: ”Gehtja, gájkka ådåsin dagáv.”</p>
<p>Big 21,1-5a</p>
<p><em type="bold">Tækstajuogos  </em><em type="bold"> </em><em type="bold">III  </em></p>
<p><em type="italic">Juogu </em><em type="bold">A </em></p>
<p>Sálugin gudi vuojŋŋanisán li hæjo,</p>
<p>sidjij almerijkka gullu.</p>
<p>Sálugin surgulattja, sij jaskaduvvi.</p>
<p>Sálugin vuollegisá, sij ednamav árbbiji.</p>
<p>Sálugin gudi rievtesferdukvuodav nælggu ja gåjkki,</p>
<p>sij galliduvvi.</p>
<p>Sálugin ármmogisá, sij ármmogisvuodav oadtju.</p>
<p>Sálugin rájnnavájmuga, sij oadtju Jubmelav vuojnnet.</p>
<p>Sálugin ráfálattja, sij Jubmela mánnán gåhtjoduvvi.</p>
<p>Sálugin gejt rievtesferdukvuoda diehti doarrádalli,</p>
<p>sidjij almerijkka gullu.</p>
<p>Matt 5,3-10</p>
<p><em type="italic">Jali </em><em type="bold">B </em></p>
<p>Gå sábbát lij vássám ja vahko vuostasj biejvve sjuoludij, bådijga Maria Magdalas ja nubbe Maria hávdev gehtjatjit. Ednam ráda skielbbigådij, dajna gå Hærrá ieŋŋgil almes luojttádij, manáj hávddáj ja dassta giergev jållerdij ja dan nali tjåhkkidij. Næhkos lij eldagisá muoduk ja gárvo muohtavielggada lidjin. Vávta sujsta balos skielbbijin ja ravggin degu jábmám. Valla ieŋŋgil nissunijda sárnnogådij: ”Alle balá. Diedáv åhtsåmin lihppe Jesusav gev ruossinávllijin. Sån ij le dánna, tjuodtjelam le nåv gåk hålaj. Boahtte gæhttje gånnå vellahij. Gáhttje åhpadisålmmåjis lusi ja giehtto suv tjuodtjelam ja sån manná dal Galileaj dijá åvdån. Dåppe suv vuojnnebihtit. De dal dunnuj lev dav javllam.” Hávdes balos gáhtjadijga ja ávos suv åhpadisålmmåjda dav giehtutjit. Jesus de sunnu åvdålt bådij ja buorástahtij. Såj luojttádijga suv juolgijt fármastittjat ja guddnedatjájga suv. Valla Jesus sunnuj javlaj: ”Alle balá. Manne vieljajdam gåhttjo Galileaj vuolgget. Dåppe muv vuojnitji.</p>
<p>Matt 28,1-10</p>
<p><em type="italic">Jali </em><em type="bold">C </em></p>
<p>Almatja Jesusa lusi mánájt buktalin sijáv duohtastahtátjit. Valla åhpadisålmmå sidjij sjærggun. Gå Jesus dav vuojnij, de suhta javlaj: ”Dibddit mánájt diehki muv lusi boahtet, allit ga sijájt duostuda: Jubmela rijkka dakkirattjajda gullu. Sáddnán, guhti Jubmela rijkav ij duosto nåv gåktu mánná, ij luoddnok dåhku boade.” Ja de mánájt asskáj váldij, giedajdis sijá nali biejaj ja buorissjivnnjedij sijáv.</p>
<p>Mark 10,13-16</p>
<p><em type="italic">Jali </em><em type="bold">D </em></p>
<p>Getsastihtit gárvojdihtte ja anedihtit ginntalijt buollen. Lehkut degu dievnára, vuordatjime båndisa sijddaj hejajs, gærggasa dalága rahpat gå uvsav goalkkal. Sálugin dievnára gejt boanndi gávnná gåhtsemin gå boahtá. Sáddnán javlav, gárvojdis getsas ja sijáv bievddegáddáj gåhttju ja iesj sijáv dievnas. Sálugin dievnára gejt gærggasin gávnná ihka gasskaijá jali vil maŋebut boahtá.</p>
<p>Luk 12,35-38</p>
<p><em type="italic">Jali </em><em type="bold">E </em></p>
<p>Sáddnán javlav didjij; guhti muv bágov gullá ja sunji jáhkká guhti muv le rádjam, sujna le ihkeven iellem. Sån duobbmuj ij boade, ájnat le juo jábmemis iellemij mannam. Sáddnán didjij javlav; ájgge boahtá, ja le juo, gå jábbmega Jubmela Bárne jienav gulli ja gudi dav gulli ælláji. Gåktu Áhtjen ietjanis le iellem, nåv le Bárnnáj aj iellemav vaddám, ja sunji le duobbmimfámov vaddám, dan diehti gå le Almatjabárnne.</p>
<p>Joh 5,24-27</p>
<p><em type="italic">Jali </em><em type="bold">F </em></p>
<p>Gájka gejt Áhttje munji vaddá, båhti muv lusi. Ja guhti muv lusi boahtá, iv hilgo. Mån iv le almes boahtám iehtjam sidodav dagátjit ájnat suv guhti muv le rádjam. Ja dát le suv sidot guhti muv le rádjam: iv galga láhppet sijájs avtak gejt munji le vaddám, ájnat maŋemus biejve sijáv tjuodtjelahttet. Dát le Áhtjám sidot: gájka gudi Bárnev vuojnni ja sunji jáhkki oadtju ihkeven iellemav. Ja sijáv maŋemus biejve tjuodtjelahtáv.</p>
<p>Joh 6,37-40</p>
<p><em type="italic">Jali </em><em type="bold">G </em></p>
<p>Jesus javllá: Mån lev buorre ræjnnuhiddje ja dåbdåv sávtsajdam ja sij muv. Ihkeven iellemav sidjij vattáv. Sij e goassak håhkkåna ja aktak ij sijáv muv giedajs råhtti. Mav Áhttjám munji le vaddám le gájkka iehtjádis stuoráp ja aktak ij dav máhte Áhtjám giedajs råhttit.</p>
<p>Joh 10,14.28-29</p>
<p><em type="italic">Jali </em><em type="bold">H </em></p>
<p>”Allit balá. Jáhkkit Jubmelij ja jáhkkit munji. Áhtjám vieson li ållo lanjá. Luluv gus ietján javllat manáv didjij sajev gárvedittjat? Ja jus dal manáv didjij sajev gárvedittjat, de máhtsav dijáv iehtjam lusi viettjatjit vaj lihpit gånnå mån lev. Gæjnov dåhku dåbddåbihtit.” Tomas javlaj: ”Hærrá, ep diede gåsi le vuolggemin. Gåktus de gæjnov dåbddåp?” Jesus vásstedij: ”Mån lev gæjnno, sádnesvuohta ja iellem. Aktak ij Áhtje lusi besa ietján gå muv baktu.”</p>
<p>Joh 14,1-6</p>
<p>Mánáj hávddádimen lågåduvvi buojkulvissan dá tevsta, álggo le náv:</p>
<p><em type="italic">L </em>Gullup gåktu Jesus rahpá Jubmela rijkav mánájda. </p>
<p>Dá gålmmå tevsta lågåduvvi maŋenagi:</p>
<p>Almatja Jesusa lusi mánájt buktalin sijáv duohtastahtátjit. Valla åhpadisålmmå sidjij sjærggun. Gå Jesus dav vuojnij, de suhta javlaj: ”Dibddit mánájt diehki muv lusi boahtet, allit ga sijájt duostuda: Jubmela rijkka dakkirattjajda gullu. Sáddnán, guhti Jubmela rijkav ij duosto nåv gåktu mánná, ij luoddnok dåhku boade.” Ja de mánájt asskáj váldij, giedajdis sijá nali biejaj ja buorissjivnnjedij sijáv.</p>
<p>Mark 10,13-16</p>
<p>Jesus javllá: Mån lev buorre ræjnnuhiddje ja dåbdåv sávtsajdam ja sij muv. Ihkeven iellemav sidjij vattáv. Sij e goassak håhkkåna ja aktak ij sijáv muv giedajs råhtti. Mav Áhttjám munji le vaddám le gájkka iehtjádis stuoráp ja aktak ij dav máhte Áhtjám giedajs råhttit.</p>
<p>Joh 10,14.28-29</p>
<p>Hærrá apostel javllá: Ja vuojnniv ådå almev ja ådå ednamav. Åvdep almme ja åvdep ednam lijga dåssjånam, ij lim ga merra dasti. Ja vuojnniv ájlis stádav, ådå Jerusalemav almes, Jubmela lussta, boahtemin, moarsse láhkáj gárvviduvvam, irggásis hiervviduvvam. Ja tråvnås gulliv garra jienav javllamin: ”Gehtja, Jubmela goahte le almatjij lunna, sån le sijá lunna årutjit ja sij li suv álmmuk ja iesj Jubmel le sijá lunna, ja gájkka gadnjalijt sijá tjalmijs sihkku. Jábmem ij dasti gávnnu, ij ga surggo jalik luodjom jalik bávtjas. Dan diehti gå gájkka mij åvddåla lij, gáhtu.” Ja guhti tråvnån lij tjåhkkåhime javlaj: ”Gehtja, gájkka ådåsin dagáv.”</p>
<p>Big 21,1-5a</p>
<p>Gå hávddát njuorakmánájt jali mánájt ma jábmin riegadime åvddåla, máhttá válljit ietjá tevstajt gå li badjelin; buojk. Sálmma 39,5-8 jali Sálmma 139,1-6.13-18* jali tevstajt ma ållagasj gåvviji gierddamav, vájvijt ja majt ij dádjada.</p>
<p>Duo ietjá oase aneduvvi degu ållessjattugij hávddádimen.</p>
<p>* Sál 13-18:</p>
<p>Muv sissŋeluhájt sjivnnjedi,</p>
<p>iednehekkan muv gådi.</p>
<p>Gijtáv duv alvos oavddodagojs,</p>
<p>oavddusin le gájkka duv dahko.</p>
<p>Muv ållåsit dåbddi,</p>
<p>muv rumáj ij lim dunji tjiehkusin,</p>
<p>gå tjiegosvuodan hábbmiduvviv,</p>
<p>gå ednama tjiegŋalisá aktániv.</p>
<p>Muv vuojnni åvddål gå riegádiv,</p>
<p>girjjásit lidjin juo tjáleduvvam</p>
<p>hábbmiduvvam biejve</p>
<p>åvddål gå aktak dajs lij sjuoludam.</p>
<p>Jubmel, duv ájádusá li munji ilá allagin,</p>
<p>daj moattevuohta le sieldes.</p>
<p>Jus riekknit sidáv, li sáttojtjalmijs ienebu,</p>
<p>jus måhkkåj åledav de lev ájn duv lunna</p>
<p><em type="bold"> </em><em type="bold">Sijda buorissjivnnjedibme  </em><em type="bold"> </em><em type="bold">- Velsignelse av hus  </em></p>
<p>1 Dáv liturgijav máhttá aneduvvat gå ulmutja sihti girkkohærráv ådå viesov/sijdav buorissjivnnjedittjat.</p>
<p>2 Jus girkkohærrá vájnnoduvvá boahtet ráfedis jali rájmas viessuj jali ietjá siváj diehti, de máhttá aj adnet dáv liturgijav. Ájnas le girkkohærráj jus vieso/sijda ulmutja subtsasti majt sij li vuojnnám jali vásedam vieson. Sån bierri aj tjoahkkit vieso/goade ulmutjijt dåhku gånnå li vuojnnám jali vásedam juojddá. Máhttá aj jubmeldievnastusáv danna adnet.</p>
<p><em type="bold">1 Sálmma </em></p>
<p><em type="bold">2 Álggo </em></p>
<p>Girkkohærrá javllá:</p>
<p><em type="italic">Juo </em><em type="italic">g </em><em type="italic">u </em><em type="bold">A </em></p>
<p>Ármmo ja ráfe Jubmelis, Áhtjestimme ja Hærra Jesus Kristusis.</p>
<p><em type="italic">Jali </em><em type="bold">B </em></p>
<p>Áhtje ja Bárne ja Ájlis Vuojŋŋanisá namán.</p>
<p>Dan maŋŋela joarkká:</p>
<p>Jubmela báhko ja råhkålvis ájlistuhttá gájkka. Dat guosská aj sijddaj. Sijdda le Jubmela buorre vattáldahka. Mij ájggop dal biedjat dáv viesov/goadev ja dijá gájkajt Jubmela hállduj, vaj bessabihtit dánna ráfen ja jasskavuodan årrot.</p>
<p>Mij mujttep Hærra bágojt: Danen gåsi guovtes jali gålmås li muv namán tjåhkanam, danna lev sijá siegen.</p>
<p>Matt 18, 20</p>
<p>Girkkohærrá máhttá de duoddit muhtem bágoj sijda birra jali sijda vidjurij birra.</p>
<p><em type="bold">3 Tjáluklåhkåm </em></p>
<p>Girkkohærrá låhkå avtav dájs tjáluktevstajs:</p>
<p>Gulldalup Jubmela bágov sijda ja risstalasj iellema birra:</p>
<p><em type="italic">Juogu </em><em type="bold">A </em></p>
<p>Jesus Jerikoj bådij ja stádav váttsij. Dåppe lij ålmåj, Sakkaios, guhti lij tullárij oajvemus ja boanndá. Sujna lij miella vuojnnet mij almatjijt Jesus lij, valla unnasjattuk lij ja danen ittjij almasjvegas suv vuojne. Viegaj de åvdån ja miehttsefijkunmuorraj guotsaj Jesusav vuojnátjit daggu vásedijn. Gå Jesus dåhku bådij, de gehtjastij bajás ja sunji javlaj: ”Gáhtjada vuolus, Sakkaios, uddni ájgov duv guossáj boahtet.” Sakkaios vuolus gáhtjadij ja ávujn suv duostoj. Gájka gudi dav vuojnnin murkesta javllin: ”Suddára guossáj manná.” Valla Sakkaios tjuottjadij åvddåj ja Hærráj javlaj: ”Hærrá, lahkev iehtjam åbmudagás hæjojda vattáv. Ja jus lev soabmásis vierremávsov tsæhkkam, de sunji nielje gærddáj ruoptus vattáv.” Jesus de sunji javlaj: ”Uddni le gádjusibme dán viessuj jåvsådam, sån le ham aj Abrahama bárnne, ja Almatjabárnne le boahtám åtsåtjit ja gájutjit dav mij lij láhppum.”</p>
<p>Luk 19,1-10</p>
<p><em type="italic">Jali </em><em type="bold">B </em></p>
<p>Vájaldattijn muhtem sijdan goarrij, ja nissun gen namma lij Marta gåhtjoj suv viessusis. Sujna lij oabbá namájn Maria, guhti Hærrá juolgij åvddåj tjåhkkidij ja suv bágojt gulldalij. Valla Martan lij guossodimijn duojkke. Jesusa åvddåj tjuottjadij javla: ”Hærrá, i gus berusta gå oabbám muv aktu gájkka bargat? Gåhtjo suv viehkedittjat.” Hærrá sunji vásstedij: ”Marta, Marta, diertjesta ja edna ássjijs måråsta, juska dåssjå avtat ássjes le dárbbo. Maria le buoremus oasev válljim, mij sujsta ij váldeduvá.”</p>
<p>Luk 10,38-42</p>
<p><em type="italic">Jali </em><em type="bold">C </em></p>
<p>Dij lihpit Jubmela válljiduvvama, ájllisa ja iehtseduvvama. Tjágŋit de ármmogisvuoda, buorrevuoda, vuollegisvuoda, libbogisvuoda ja gierddisvuoda gárvojda. Lehkut gierddisa ja ándagis luojttit jus diján le lájtto geŋga vuosstij. Gåktu Hærrá le didjij ándagis luojttám, nåv dij aj ándagis luojttit. Viessus Kristusa báhko valjet ja vijsesvuodanis dijá lunna. Åhpadihtit ja bagádihtit nubbe nuppev sálmaj, hieveduslávllagij ja vuojŋŋalasj lávllagij, vájmojnihtte Jubmelij lávlodijn gijttogisvuodajn. Gájkka majt javllabihtit jali dahkabihtit, dahkit dav hærrá Jesusa namán ja gijttit Jubmel Áhtjev suv baktu.</p>
<p>Kol 3,12-13,16-17</p>
<p>Jus girkkohærrá le vájnnoduvvam ráfedis jali rájmas viessuj boahtet, jali ietjá siváj diehti boahtet, de máhttá aj låhkåt Sál 121, Matt 28,18-20, Joh 14,1.14.27 jali Kol 1,15-20 duodden nammadum tevstajda bajebun.</p>
<p><em type="italic">Juogu </em></p>
<p>Várijt várdudaláv:</p>
<p>gåsstå munji viehkke boahtá?</p>
<p>Viehkke Hærrás boahtá,</p>
<p>ednama ja alme sjivnnjediddjes.</p>
<p>Juolgát ij tjalggalahte,</p>
<p>luottajdat agev gæhttjá.</p>
<p>Ihkenis ij oade, agenis gåhtså,</p>
<p>sån guhti Israelav várjjal.</p>
<p>Hærrá duv várjjal,</p>
<p>suv oakken vájalda,</p>
<p>duv bálldalin vádtsá.</p>
<p>Biejven biejvve duv ij vahágahte,</p>
<p>ij ga iján mánno.</p>
<p>Hærrá duv várjjal gájkat bahás,</p>
<p>gájkat mij viessomav ájttá.</p>
<p>Hærrá viessomájgenat várjjal,</p>
<p>dálla ja ihkeven ájggáj.</p>
<p>Sál 121</p>
<p><em type="italic">Jali </em></p>
<p>Jesus de sijá åvddåj låjdåstij ja sidjij sárnoj: ”Munji le gájkka fábmo almen ja ednamin vatteduvvam. Mannit dan diehti gájkajt álmmugijt åhpadisålmmån dagátjit: gástadihtit sijáv Áhtje ja Bárne ja ájlis Vuojŋŋanisá namán ja åhpadihtit sijáv gájkka mujsta vaddem budájt anodit. Ja mån lev dijá lunna gájkajt biejvijt gitta värálda nåhkåmij.”</p>
<p>Matt 28,18-20</p>
<p><em type="italic">Jali </em></p>
<p>Allit balá. Jáhkkit Jubmelij ja jáhkkit munji. Jus muv namán råhkålihpit, de dagáv majt sihtabihtit. Ráfev didjij guodáv, iehtjam ráfev didjij vattáv, iv val dav mav värált vaddá. Allit balá, årrut jálo.</p>
<p>Joh 14,1.14.27</p>
<p><em type="italic">Jali </em></p>
<p>Sån le vuojnnemahtes Jubmela gåvvå, åbbå sjivnnjádusá vuostasjriegádiddje, danen gå suv baktu gájkka almen ja ednamin sjivnnjeduváj, mij vuojnnu ja mij ij vuojnnu, tråvnå ja hærrávielde, ráddijiddje ja fámo; gájkka le suv baktu ja sunji sjivnnjeduvvam. Sån le gájka åvddåla, ja suv sinna gájkka bissu. Ja sån le rubmaha oajvve, tjoaggulvisá oajvve. Sån le álggo, jábbmegijs vuostasjriegádiddje juohkka sajen åvdemussan, danen gå Jubmel mierredij gájkka dievasvuodav suv lunna årrot ja suv baktu gájkka ednamin ja almen såbadit gå suv varájn ruossan ráfev ásadij.</p>
<p>Kol 1,15-20</p>
<p><em type="bold">4 Sálmma </em></p>
<p>Buojkulvissan <span type="quote">”Le Jubmel mijá gievrrudak”</span>, <span type="quote">”Hærrá várjjala dån mijájt”</span> (<span type="quote">”Mektigste Kriste”</span>), <span type="quote">”Duv ármmuj Jubmel”</span>.</p>
<p><em type="bold">5 Oanes sárnne </em></p>
<p><em type="bold">6 Råhkålvis </em></p>
<p>Girkkohærrá:</p>
<p>Råhkådallup:</p>
<p>Jubmel mijá Áhttje, mij gijttep duv dát sijdas ja råhkålip dunji: Válde dáv sijdav ármulasj ja fámulasj hálldusit. Vatte sidjij gudi dánna årru, varresvuodav ja fámov guhtik guojmesa huksat, doarjjot ja måvtåstuhttet. Åro sijá lunna miehtemannamin ja vuosstemannamin. Ávvudahte sijáv, jaskada sijáv surgon ja vatte sidjij jáhkov ja dårvov, vaj sij duosstu juohkka biejvev jasskavuodajn ja ávos vuorddemusáj.</p>
<p>Bájnedahte dáv sijdav gieresvuodastat ja ráfástat, vaj divna gudi dáppe manni dåbddi dav. Ale majdik bahájt ruohtsodahte sijá gasskaj jalik báktjidahte sijáv.</p>
<p>Buorissjivnnjeda dáv sijdav, sijáv gudi dánna årru ja sijáv gudi dáppe manni. Áhtje ja Bárne ja Ájlis Vuojŋŋanisá namán. Amen.</p>
<p>Girkkohærrá máhttá dán råhkalvisá sadjáj råhkadallat ietjá hiebalgis råhkålvisáv.</p>
<p>De tjuovvu:</p>
<p>Áhttje mijá guhti le almen.</p>
<p>Ájlistuvvus duv namma.</p>
<p>Båhtus duv rijkka.</p>
<p>Sjaddus duv sidot gåk almen, nåv aj ednamin.</p>
<p>Vatte midjij uddni mijá bæjvvásasj lájbev.</p>
<p>Ja luojte midjij suttojdimme ándagis,</p>
<p>nåv gåk mij aj luojttep mijá velgulattjajda.</p>
<p>Ja ale mijáv gæhttjalibmáj lájddi,</p>
<p>ájnat várjjala mijáv bahás.</p>
<p>Juhte duv le rijkka ja fábmo ja</p>
<p>herlukvuohta ihkeven ájggáj. Amen.</p>
<p><em type="bold">7 Hærrá buor </em><em type="bold">i </em><em type="bold">ssjivnnjádus </em></p>
<p>Girkkohærrá:</p>
<p>Åmastihtit Hærrá buorissjivnnjádusáv.</p>
<p>Ulmutja tjuodtjáni:</p>
<p>Girkkohærrá:</p>
<p>Hærrá buorissjivnnjedus duv ja várjjalus duv.</p>
<p>Hærrá tjuovggijus árudijás dunji ja lehkus dunji ármmogis.</p>
<p>Hærrá jårggålus árudijás dunji ja vaddus dunji ráfev. <em type="bold">† </em></p>
<p>Amen.</p>
<p><em type="bold">10 Sálmma </em></p>
</body></document>
