<document xml:lang="smj" id="no_id"><header><title/><genre code="ficti"/><author><unknown/></author><wordcount>19120</wordcount><conversion_status type="standard"/><availability><license type="standard"/></availability><multilingual/><origFileName>978-82-692239-4-1_Lisá muodudagá tjadá.pdf</origFileName><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Tjihkkom Almmudahka</p>
<p><em type="bold">Lisá muodudagá tjadá </em></p>
<p>Lewis Carroll© 2022 Are Tjihkkom <em type="bold">ISBN: </em>978-82-692239-4-1 <em type="bold">Vuostasj prienntim: </em>120 girje, 2022 <em type="bold">Almodam: </em>Tjihkkom Almmudahka 2022, Ájlátten <em type="bold">Prienntim: </em>Forretningstrykk AS, Bådådjon <em type="bold">Ieŋŋilsgiellaj: </em><em type="italic">Through the Looking-Glass, and </em></p>
<p><em type="italic">What Alice Found There </em>(1871) <em type="bold">Tjállám: </em>Lewis Carroll <em type="bold">Gåvvidam: </em>John Tenniel <em type="bold">Julevsábmáj: </em>Are Tjihkkom <em type="bold">Duollidam: </em>Åsta Pedersen Dáv girjev suoddji dájddobarggoláhka. </p>
<p>Sierra såbadik almodiddjijn, de ij la dát girjje buvtedahtte jali almodahtte, ájnat majt láhka miedet. Vuona Sámedigge le girje almodimev biednigahttám.3</p>
<p><em type="bold">Sisŋeldis </em>Álggobágo 1. </p>
<p>Muodudagá goahte2.</p>
<p>Viesso giedjegij sjattadahka3.</p>
<p>Muodudagá råme4.</p>
<p>Dijdalduobme ja Dijdaldiebme5.</p>
<p>Hullo ja tjáhtje6.</p>
<p>Huppas Duppas7.</p>
<p>Lädján ja Avtatjårvak8.</p>
<p>Ietjam gávnadus9.</p>
<p>Rådnik Lisá10. Sjavnnjemin 11. Smaredimen 12. Guhtimusj niegadij? Duodde: Tjielggidusá4 521 35 48 68 83102 115 136 158 159 160 1634</p>
<p><em type="bold">Jårggåliddje álggobágo </em>Dán girjen bässá Lisá hájn akti imálasj ájmmuj, sierra lágásj viessogij sähkáj. Åvdep subttsasa láhkáj le dáhta jiermedis mannulahka bájkkáj, gånnå gájkka le duojáŋaj... Ármi buvtáv lav girjev sámájduhttám ja hiebadam mijá giellaj. Dánen joarkáv girjjegiela dábijt, majt álggiv åvdep Lisá-girjijn. Bargadijn li ihtám ådå gávnadusá ja njuolgadusá gielav tjielggidittjat ja vil aktisasj girjjegielav åvddånahtátjit. Doajvov dáhta buoragit lågådahttá. Maŋutjissaj luluv gijttet Åsta Pedersenav, guhti muv siegen dávva gierddisit lågåj ja duollidij, ja ållo buorev girje giellaj buvtij. Sávav buorre låhkusav! <em type="italic">Jårggåliddje </em>5 </p>
<p><em type="bold">Vuostasj lågos Muodudagá goahte </em></p>
<p>Akta lij gåjt diehtten. Bieddjis gáhttotjivgan ällim åvvånis ássjijn dahkamuhá, siválasj lij tjáhppis gáhttotjivgga. Vuoras gáhtto lij bieddjis gáhttotjivgas muodojt njållum maŋemus neljadistijmav. De ij lim máhttám åvvånis skälmmudallat. Diejnne njoaloj tjivgajis muodojt návti:</p>
<p>Vuostatjin anedij avtajn juolgijn tjivgatjav, ja nuppijn ruvvij muodojt. Duojáŋaj: Álgij njunjijn, ja dálla, dagu giehttuv, gilloj bieddjis tjivga muodojt. Dahta vellahij ållu sjávot gähttjalattijn jarrat. Jáhkij ieddnes navti dagáj gájka buore diehti. Ållim lij tjáhppis tjivgav bassamis árraiehkeda.</p>
<p>Gå de Lisá tjåhkkåhij stuorra, dimes tjåhkunines allasis håla ja nåhkåsta, de lij tjivgga radjuham lájggenådujn. Lisá lij gähttjalam davva tjoahkkáj giessat, majdis tjivgga lij vaden luorkkidam. Ja navti lij guolben sjkánjggot, snårrum ja tjivgga ietjas siejbev dan guovddelin oagodij. – Vuoj skelmatjav! tjuorvoj Lisá. Jåvsåj tjivgatjav ja bunestij, vaj tjivgga hehpanij. Diejnne ajtu åhpadis duvva ulmutjahtátjit!</p>
<p>Gulá gus,</p>
<p>Diejnne, galga åhpadit!6</p>
<p>Gájgodij vuoras gáhttov nåv rámes giellaj ármi buvtij. Máhttsalij tjåhkunises, tjivgga ja lájgge fáronis. Giessagådij lájgev vaden nådon. Majdis ittjij fávdda barga, gå agev sáhkadij. Muhttijn tjivggaj, muhttijn allasis. Gáhttotjivgga jieppadij buolvanis, mahkas gehtjadij lájgev gässumin.</p>
<p>Duolla dálla duohtastij davva juolgijn, dagu viehkedit luluj, jus luluj máhttet. – Diedá gus, makkár biejvve le idet,</p>
<p>Gáhttotjivgga? giehttogådij Lisá. Månnam lulu, jus lulu muvva vinndegin guossidam. Majdis ittji, gå Diejnne duvva nåv njoaloj. Várddahiv báhtjajt rissijt dållåj tjoahkkimin. Ja edna risse lij ban,</p>
<p>Gáhttotjivgga! Valla de nåv galsjedij ja slievvarav buktelij, de hähttujin navtik guodet. Na, årrus gåjt, vuojnitjin dålåv idet. Lisá giessalij guokta-gålmmå måhke lájges tjivga tjiebeda birra, dåssju gehtjatjit gåktu sjaddá.</p>
<p>Dassta de juorrulijga ja nådo ihkeva guhkken luorkijdij guolbbáj vaden. – Diedá ham, Gáhttotjivgga, månnå nåv moarádiv vuojnedijnám gájkka skälmmudagájdat, Lisá subttsánij, gå lijga ådjum.</p>
<p>Vargga vinndegav rahpiv ja duvva ålgus såktåj bálkestiv. Ja dådnå lulu davva ánssim, skuldik, gieres tjivggam! Gåktus dal ietjat bälosta? Allu då muvva hiemssiju! Tjuvdev giejgij. – Subtsastittjav dal gájkka mättojdat. Vuostatjin: 7</p>
<p>Sjnjirádi Diejne basádijn duvva udnásj ideda. Ij la gåjt dahta nádodahtte, gulliv mån duvva! Majt dal hájn javla? Lisá usjudaláj tjivgga sáhkadij. – Diejne juolgge gus dujsta tjalmev dejvaj? Na, iesj la mäddám, gå ittji tjalmát tsápptsi. Jus lulu, de i lulu báktjanam. Ale dal nåv tjielggi, ájnat gulá dal! Nuppádis: Muohtadieblev siejbes råhttiji jur, gå lidjiv mielkketjuvtáv sunji fállam.</p>
<p>Gåjkkåmin gus lidji? Gåktus gis diedá sådnå ga ij lim gåjkkåmin? Goalmádis: Gálggam la ålles lájggenådov, gå ittjiv gehtja! – Gålmmi la boasstot dahkam, Gáhttotjivgga, ja iv la duvva nuktalam dan diehti. Sästáv ienni gájkav däntjáv tjuodtjelij gasskavahkkuj. Majt jus lulun navti muv hárráj vuorddet! Lisá subtsastij ienni allasis, gå gáhttotjivggaj. Majt gis lulun jage gietjen dahkat? Dan biejve lulun de muvva rádjat giddagissaj. Jali, jus dal ienni juohkka sahkkon luluv biejvev mállása dagi viessot. De ham vijmak luluv hähttut vidálåge mállása dagi avta bále gierddat! Na, ienni gåjt dal luluv daj dagi gierddat, gå dajt bårrålit! – Gulá gus vinndegav slahttá, Gáhttotjivgga?</p>
<p>Gullu nåv tjábben ja lidnan! Dagu soames vinndegav tjules. Usjudaláv, jus muohta ähttsá muorajt ja giettijt, gå dajt nåv tjábbát tjulástallá?</p>
<p>De gåbttjå sijáv nåv bivvalit, bieddjis lijnijn, soajttá tsabmalit: – Oaddájit dal ja ådit gitta 8gässáj. Smaredattijn giesen, Gáhttotjivgga, de daha ruodnán gárvvuni ja dánssagåhti vallak biekkas. Ihkeva tjábbe! Lisá ávvudij ja láhpij nådov, gå giedajdis sjpädtjogådij. Sávav oalle le!</p>
<p>Muora ham tjavtjajt sujbbu lastaj ásnadijn. – Gáhttotjivgga, buvtá gus sjáhkav spellat? Ale nirvudalá, ajtu gatjádav. Gatjádav má, gå áttjak speladijn de dådnå gähttji, dagu dádjadi spelav.</p>
<p>Javladijnám sjáhkka de jarri. Na, smidás sjáhkka lij gåjt, Gáhttotjivgga, ja luluv vuojttám, jus ij duot tjuorbes biskoahppa lulu ietjam vegav sjallim. Gieres Gáhttotjivgga, dagádallun... Subtsastit luluv edesik lahkev Lisá ságajs, maha álggi bágujn dagádallun. Rädostam lij oappájnis biejvvet åvddåla, dåssju gå javllam lij dagádallun mådja lin rådniga ja gånågisá, valla snivva oabbás lij tjiddim äbá guovtu buvte. Maŋutjissaj lij Lisá oajvvadam: – De ham de. Dådnå máhtá akta årrot, ja månnå gis lav duo iehtjáda. Akti lij balldalam jivnav hähkkat bälljásis tjuorvvidijn:</p>
<p>Gulá! Dagádallun månnå lav nielgge albasj ja dådnå la luomek. Valla dáhta le hárenis. Máhttsup Lisá ja</p>
<p>Gáhttotjivga ságajda: – Dagádallun dådnå la</p>
<p>Ruoppsis Rådnik, Gáhttotjivgga! Jus duvva luluv tjåhkkidahttet ja juolgijdat ruossidit, de littja jur dagu sådnå. Gähttjala gåjt! Lisá doahppij</p>
<p>Ruoppsis Rådnigav bievdes ja biejaj gáhtto 9åvddåj, vaj Gáhttotjivgga davva háddidisj. Gáhtto huoman ittjij jegada. Danen Lisá suvva anedij muodudagán, mahkas vuosedittjat makta busken vuojnnu. – Jus dal illa ållu lådje, de tsåkkåv duvva dán tjadá Muodudahkagoahtáj. Majt de dasi gis javla? – Jegada dal, Gáhttotjivgga, ale ga nåv dublleda.</p>
<p>Subtsastittjav dal Muodudahkagoades. Vuostasj lanjáv dát bieles vuojná. Jur dagu iehtjama ladnja, ájnat gájkka dan sinna mådtsot labut.</p>
<p>Dassta vuojnáv gájkav, jus ståvllåj tjuottjadav, ájnat iv vuonáv. Vuoj, sávav vuojnitjav davva aj!</p>
<p>Hálijdav diehtet, jus dan goaden aj dålliji dálvijt.</p>
<p>Iv goassak diede, valla jus dal ietja dållip, de gal suovva danna aj badján. Soajtti biehttet mijáv jáhkedahtátjit sidja aj dålliji. Sijá girje gåjt li ietjam girjij vargaj, ájnat bágo li mådtsot. Diedáv, gå akti vuosediv girjám sidjij, ja dan ga båttå ietjes ietjas girjev munji vuosedij. – Lulu gus Muodudahkagoaden årrot,</p>
<p>Gáhttotjivgga? Le gus siján mielkke? Márjju ij la Muodudahkagoade mielkke åvvånis njálgge?</p>
<p>Dan lanjá maŋŋela, Gáhttotjivgga, de båhtin váttsáldahkaj. Vuojná oasátjav váttsáldagás, jus iehtjama lanjá uvsav rahppot dibdá. Almma mijá váttsáldagá muoduk nåv guhkás gå vuojná, valla guhtimusj diehtá makkárin joarkká. 10</p>
<p>Gáhttotjivgga, ij gus suohtas lulu, jus dal lulujma</p>
<p>Muodudahkagoahtáj bessat! Diedáv danna li nåv miellagiddis gálvo! Dagádallun glássa le ållu dimes, vaj dan tjáda bessin. Mielastim tjabu murkoduvvá! Álkket tjadádin dal davva... Lisá guohtsam lij vuoná nali dav javladijnes, vájku diedek, gåktu bajás lij nahkam guotsadit.</p>
<p>Ajtu glássa murkkon suddagådij. Hähkkat lij Lisá muodudagá tjadá. Tjiellistij</p>
<p>Muodudagá ladnjaj. Vuostak guovlastij, jus dållijin. Ajtu dållå buolij jur dagu áttjak guodám dållå. – Biváv dagu nuppen lanján, Lisá usjudij. Tjabu buorebut. Dánna ij aktak muvva biehto dålåv lahkanimes. Vuoj, hávsske le gal! Muvva dánna ájttsi, valla e jåvså! Gähttjagådij birrusis, ielvij nuppet lanjás ittjij mige miellagiddis vuojnedahte. Ietján gájkka ållu ietjá lágásj. Gåvå vuoná guora siejnen viesson lidjin. Klåhkan, massta dåssju duogev muodudagás vuojná, lidjin ádjátja nirvudalle muodo. – Älla gåjt dáv lanjáv nåv snivvim. Dagu dån biele lanjáv, Lisá allasis usjudij, ájtsadijnes moadda sjáhkkaålmmå gunán vuoná guoran. Hähkkat lij</p>
<p>Lisá buolvaj nanna dajt guovllamin. Hielkedij.</p>
<p>Sjáhkkaålmmå ham guojmmálakkoj váttsádallin!11– Dála libá Ruoppsis Gånågis ja Ruoppsis Rådnik, tsamádij Lisá. Baláj luluj suorgganahttet sunnuv.</p>
<p>Dála gis Vielggis Gånågis ja Vielggis Rådnik tjåhkkåhibá goajvvogietjen, duola gis ladne-guovtes giehtalakkoj vádtseba. Iv jahke muvva gulli, Lisá giehtoj oajves buvtedijn lagábuj. Iv ga jáhke vuojnni. Guláv ietjam vuojnnemahttásin... Soames njihkogådij bievden Lisá duogen. Lisá jårgijdij vuojnátjit Vielggis Juolgárav tjiektjamin ja jållurimen, ja várddahij suvva dádjadittjat, majt Juolgár dal luluj. – Guláv mánám gielav! Vielggis Rådnik tjuorvvij skuvá Gånågisáv nåv ruvva, vaj suvva gudnaj gåmedij. Gieres Lillám!</p>
<p>Gåŋgálasj Gáhttotjivggam! Rådnik biehkegådij vuodnáruovdev bajás. – Gåŋgálasj skuvggá! Gånågis moalgedij njunjes ruokkadijn. Báktjanam lij. Ajtu galgaj hálvva moaren årrot Rådnigij, gudnan lij má oajves juolggesláhpáj. Lisá hálijdij ávkken årrot. Gå Lillágusj lij ietjas jámas rähkomin, de gáhtjos Rådnigav doahppistij ja tjuottjedij bävddáj niejdas guorraj. Rådnik hagŋadij, tjåhkkidij. Jåhtelis mannulagás lij nåv suorgganam, vaj oanegattjav Lillátjav sjávot fármudij. 121314</p>
<p>Vallak giella lij máhttsam, de tjuorvvij håjet gunán tjåhkkåhiddje Vielggis Gånågissaj: –</p>
<p>Gáhttiju då dållåváres! – Makkár dållåváres? Gånågis gatjádij. Dålåv gehtjaj, usjudaláj dåppet dållåvárev dávk gávnná. – Båssij... muvva... bajás, tsáhkaj Rådnik. Boade gis ieme bálggáv bajás, ale ierijt båssu! Lisá gehtjadij Vielggis Gånågisáv gihkadimen vuodnáruovdijt bajás, desik de javlaj: – Idja biejvve navti gihkada, åvddåla bajás jåvsåda.</p>
<p>Viehkedittjav gåjt duvva, iv gus? Valla Gånågis ittjij gatjálvisáv gulá, tjielgas lij ittjij Lisáv buvte vuojnnet jali ga gullat. De Lisá suvva tjábbát doahppistij ja låggŋij suojmabut Rådnigis, vaj Gånågis ittjij hekkav bieste. Valla åvddåla bävddáj jåvsådij, de Lisá luluj állis gelastit, gå Gånågis lij gudnan. Maŋŋela Lisá giehtoj ij lim goassak vuojnnám dakkár muodojt dagu dan Gånågisán. Ielvedijnes vuojnnemahtes giehta suvva adnalij de ilá alvaduváj gelastimes, ittjij ga tjiero. Valla tjalme ja njálmme stuorrun ja jårbudin, desik Lisá giehta tjajmmamis doargestij ja Gånågisáv vargga guolbbáj luojtij. – Vuoj, ale navti nirvudalá! Lisá tjuorvvij vajálduhte Gånågis le váni gulák. Tjajmadahtá muvva, vargga iv nagá duvva adnalit! Ale ga 15njálmát nåv rabá, gájkka gudna dasi má tjåhkan!</p>
<p>Lisá Gånågisás vuoptajt rájdastij ja Rådniga guorraj biejaj: – Tjábbe la dal. Gånågis dalága hárddusis ravgaj, sjáv-sjávot vellahij. Lisá suorgganij dahkamistes. Lanján åtsåj tjátjev Gånågisáv båvtåtjit, ájnat dåssju blehkatjav gávnaj. Lisá máhtsadijn lij Gånågis jierijdam. Sådja Rådnigijn ballám tjuottjojga ja tsamájga. Lisá jurra de guláj. Gånågis sáhkadij: – Diedá gus, gärrásam, galmmiv gitta siegŋaguolgajdisám! Rådnik vásstedij: – Dujna älla siegŋaguolga! – Vuoj, dan båttå balov, Gånågis moalgedij. Iv goassak, goassak ban vajálduhte! – Vajálduhtitja, Rådnik javlaj. Jus i mujtulvisáv tjále. Lisá muojon gehtjaj Gånågisáv, gå råkkåstij sieldes assás mujtalvisgirjev sålbestis ja tjálláj.</p>
<p>Hähkkaájádus suvva dejvaj: Doahppij Gånågisá oalge bajelt tjálangietjev, ja tjálláj suv sajen. Suddilme Gånågis alvaduvvam sjávot fággádij tjálanijnes, ájnat Lisá lij ilá gievrra. Vijmak hagŋadastij: – Gärrásam! Vierttijin dal hájn giehpep tjálanav oasstet. Iv dájna åvvånis rijba, tjállá, ihka majt sihtá. – Majt gis dal? Rådnik gatjádij girjev gehtja. 16</p>
<p>Älla dáha ham ietjat dåbdoj mujtulvisá! Lisá lij tjállám Vielggis Snikta tjeras dållåruovdev. Ij dabrraha. Bievden Lisá guoran lij nubbe girjje. Lisá várddahij Vielggis Gånågisáv, gässta huoman mårådij. Gárves lij blehkav sliebbitjit, jus vaden luluj jámálguvvat. De sláddistij girjev gávnatjit lågådahtte oasev. – Gájkka le amás giellaj, allasis miededij. Návti lij girjje:</p>
<p><em type="italic">SODAOJS alepphág sálläjn aj ,jil sidleláM .nisammvå nidárroug aj nirriG ,aleddåh nijdil nevlås ullÅ .nileddjour ådråd sjisäm aJ </em></p>
<p>Imájdaláj dávva oanegattjav, valla huomahij de gåktu lij. – Dahta le ham diedon muodudahkagirjje! Jus de muodudahkaj vuosedav, de bágo njuolggi. Návti de Lisá tjállusav lågåj:17</p>
<p><em type="italic">SJOADOS </em></p>
<p><em type="italic">Máleldis lij, ja njällás gáhppela Girrin ja guorrádin åvmmasin. Ållu sålven lidjin håddela, Ja mäsijs dårdå ruojddelin. </em></p>
<p><em type="italic">Bárnnám, de gáhtti Sjåhtusis! Oalol gásská, gadtsa rábas! Gáhtti bahás Judjud-låttes, Ja mähtjána suhttoris Bäddátjis! </em></p>
<p><em type="italic">Vuorbalsvierdev doahppij giehtasis, Guhkket åtsåj mággelis vasjulattjav Vuojŋadij Dåŋån-muora vuolen, Ja tjuottjadij usjuda ájádusáv. </em>18 </p>
<p><em type="italic">Tjuottjodijn muovsen ájádalá, Sjoados tjalmijdis buollidij, Idij suohkkis vuomes sjuohkkidalá, Ja boadedijn miemssidij. </em></p>
<p><em type="italic">Akt, guok! Akt, guok! Tjadá tjuolastij, Vuorbalsvierdes gulluj tsábanis, Oajvev stuorra rumbos jallalij, Ja vuojtse máhtsaj áhttjásis. </em></p>
<p><em type="italic">Le gus dal oajttám Sjåhtusav? Boade fármmásim, bájtte báhttja! Vuoj sávsskes biejvev ja muodjusav! Tjagŋadij áhttje ávostis. </em></p>
<p><em type="italic">Máleldis lij, ja njällás gáhppela Girrin ja guorrádin åvmmasin. Ållu sålven lidjin håddela, Ja mäsijs dårdå ruojddelin. </em>1920 </p>
<p>Ållidijn javlaj: – Tjábben vuojnnu, ájnat hálvva gássjel dádjadit! Ij lim vuojn Lisán miella miededit sådnå ittjij åvvånis diede mij lij. – Juoktá tjálos oajvám gávnadusájgum dävddá.</p>
<p>Ájnat iv diede, maha li daha! Huoman soames gåttij soabmásav, dahta le tjielgas vájku gåktu... Hähkkat Lisá juolgijdises tjiellij: – Vuoj! Jus iv gáhtjada, de máhtsadalátjav vaden muodudagá tjadá. Tjabu vil de åvddåla gájkav dát goades lav vuojnnám! Guorristav sjattadagán vuostatjin!</p>
<p>Lanjás hähkkat viehkkáj lávkkistagáv vuolus.</p>
<p>Ittjij ga ållu viega, ájnat gávnnam lij ådå vuogev álkket ja spájtta lávkkistagáv luojttádittjat.</p>
<p>Tjuvddegietjijgum análdagás adnalij ja tjábbát vuolus tjerastij lávkkistagáv, davva váni juolgijgum duohtak. Gårvoj lanjá tjadá, ja uvsav aj luluj navti mannam, jus ij lulu uksagáblláj njåmmum. Hálvva måjddågådij ilmen gårvvomis, de ávvusij vaden ieme láhkáj vádtsádijnes. 21</p>
<p><em type="bold">Maŋep lågos Viesso giedjegij sjattadahka </em></p>
<p>Lisá ietjajnis sáhkadij: – Sjattadagáv luluv vuojnunagi buorebut vuojnnet, jus luluv dal duon dieván. Dála ham bálges njuolgga dåhku doalvvu. Ij, ij huoman doalvo. Bálggáv tjuovoj ja gávaj: – Jáhkáv vijmak gåjt de doalvosj. Valla galla gåjt de imálasj láhkáj gávvá! Farra biráldis, gå bálges! Na, dággu gåjt de váttsitjav dievváj, jáhkáv. Iv, iv huoman.</p>
<p>Bálges goahtáj máhttsá. De gähttjalittjav nuppev guovlov. Navti de moattoj ja vuolus bajás vájaldij. Gávadij gávajt, valla agev goahtáj máhtsaj. Ajtu akti tjiegav gávaj ruvábut dábálattjas. Ittjij de asta gåhtsat, åvddåla davva dejvaj. – Ij lijssi dassta majdik iktet, javlaj Lisá goadev gehtjadijn. Usjudaláj dahta suvva hárdij. Iv hájn ådåsis sisi tjáŋa. Diedáv galla vierttiv muodudagáv máhttsat ieme ladnjasim, vaj de luluv gájkka dájt subttsasijt ållit! Hárddov jårgijdattijn goahtáj akti vil bálggáv låjdåstatjáj. Dálla sidáj njuolgga åvddån dievváj vádtset. Oanegattjav buoragit váttsij. Javlaj jur: – Jåvsådittjav dåhku dán bále... Valla bálges 22ietjas sjavnnjelij, gåktu Lisá tjielggij. Ja de lij hähkkat Lisá uvsav vádtsemin. Lisá tjuorvvij: – Ilá bahá le dáhta! Ittjiv goassak iejvvi dákkár goadev nåv ietjam åvdån! Ittjiv goassak! Huoman dievvá lij dal tjalmijis åvdån, de galgaj de vaden vádtsát. Dálla lamsedij boandás giedjekgäddáj. Vuodjagiedjega birástahttin stuorra guvnjosoagev dan guovddelin. – Alekvuolppo, Lisá sáhkadij giedjegijn, mij tjábbát bieggan suvdostij. Sávav lulu buktet hållat! – Buktep ham, vásstedij alekvuolppo. Gå dåssju soames ságájdahttá. Lisá alvaduváj, vaj de sjávvunastij. Vuojnnet sujsta vuojŋŋama ganugasstelin. Alekvuolppo suvdostatjáj, de Lisá vargga tsamá sáhkadatjáj: – Buktá gus de juohkka giedjek sáhkadit? – Avta buoragit gå iesj, tjabu jieddnábut, giehtoj alekvuolppo. – Dáhpen le galla ietja ep álge, diedá ham dådnå, moalgedij ruvsso. Usjudalliv goassa dådnå lulu sáhkadahtjat! Allasim javlliv muodojstis le jiermmá, juska ij la sluogas! Huoman duolla bájnno, dahta galla viehket. – Iv bájnos berusta, iktelij alekvuolppo. 23</p>
<p>Dåssju jus dal suv lasta goabredittjin, de luluj dåhkkidahtte. Lisá mielas ij lim hávsske giedjegij árvustaládijn, danen jässkogådij: – Ehpit gus goassak balá dáppen sjattadijneda, váni sujttik, vil aktu allasihtte? Ruvsso tjielggij: – Duola le ham guovddelin muorra. Mij iehtjádijt luluj buorep? – Majt dal luluj dahkat, jus hiehte luluj? gatjádij</p>
<p>Lisá. – Tsiellat luluj, vásstedij ruvsso. – Tsiellá oavs-voavs! Danen li sujna oavse! tjumbádij noarssa. Ietjá noarssa tjuorvvistij: – Na, diehti gus de ban davva? Bálldabårruj rähtjogåhtin, desik ilmme gilljo gielatjijs suohkanij. – Sjávvunihtit! tjuorvvij alekvuolppo moares sälldát suvdosta ja doargesta. Hagŋadij skielbestiddje åjvijnis Lisáv lahkanattijn. Diehti iv sijáv jåvså, ietján e lulu duosstat navti dájssat! – Årruda farra dagu åvddåla! Lisá oajodij nårsajt ja sijá lusi guggŋidij. Dublledahtjamin lidjin, de</p>
<p>Lisá tsamádastij: – Jus ehpit sjávvuna, de dijáv tjoakkáv! Sjávvunasstin de. Moattes ruoppsis nårsajs 24bejudin. – De galla gullabihtit! duoddistij alekvuolppo.</p>
<p>Nårsa li värámusá. Avta hoalládijn iehtjáda dalá sehkani. Davva guládijn ham jámas gåjkkå! – Gåktus gis didja nåv smidát sáhkadihpit? javlaj</p>
<p>Lisá. Doajvoj dakkár sáhka sijáv luluj ávvudit.</p>
<p>Moatten sjattadagán lav årrum, ájnat giedjega ettjin buvte hållat. Alekvuolppo vásstedij: – Duohttala ednamav giedajnat, de buojkká. Lisá duohttalij: – Garras. Iv galla dádjada, majt dahta dahká. Alekvuolppo tjielggij: – Ienemusán gárden le ilá dibma giedjekláhtjo. Giedjega li danen agev nåhkåstime. Gulluj buorre oarren. Lisá dudáj dasi: – Iv la månnå goassak navti ájádallam! – Ietjam mielas galla i åvvånis ájádalá, moalgedij ruvsso muson. – Iv la goassak vuojnnám tjuorbebuv! Fiåvllå nåv hähkkat iktelattijn Lisáv tjiellidij. Ij lim ham árabut majdik javllam. Alekvuolppo tjuorvvistij: – Årro sjávot! Iesj ham ittji avtak vuojne! Oajvát agev lastajdat vuolen aneda. Danna de garijda, desik dáv ájmov 2526vajálduhtá, desik jáhká dåssju urbbe la! – Le gus ietjam duodden ietjá ulmutja dánna? gatjádij Lisá váni jerudalák ruvso maŋemus javllamusás. Ruvsso de vásstedij: – Sjattadagán le nubbe duv lágásj, dakkár iesj vádtse. Gatjádav ietjastim gåktu labuda... Alekvuolppo duoddistij: – Agev gatjáda. Valla sådnå le ban dujsta biesstagabbo. – Muv lágásj gus? gatjádij Lisá vájmmelit. Ájádus oajves dejvaj: Dán sjattadagán le juonná nubbe näjttso! – Na, avta gåmbalis hábme gå dujna, ájnat ruoppsadabbo ja jáhkáv suv lasta li oanebu,</p>
<p>Ruvsso giehtoj. – Lasta li tsäggot dagu vuodjagiedjega, e ga dagu ietjat ruojttse, subtsastij alekvuolppo. Ruvsso jaskadij: – Valla ij la dahta duv vihke.</p>
<p>Dådnå má gåjkkågoadá. Ij ham de lijssi viehkedit, gå lasta hálvva måjvvåri. Lisá ittjij åvvånis guorrasa. Ienni iehtjádav giehttogådij: – Boahtá gus dal dåhta goassak diehki? Ruvsso vásstedij: – Galla duostav bigodit ruvva láhkáj suvva iejvvi. Tjiesskislánje li sujna.27– Gåggu guoddá tjiesskislánjijt? gatjádij Lisá. Ruvsso de subtsastatjáj: – Na diedon ietjas birra.</p>
<p>Imájdalliv ietjanat älla dakkára. Jáhkkiv davva juoŋga lágásj njuolgadussan. Alekgahper ritjádij: – Boahtá! Guláv sujsta juolge sjárav duolmmoba! Lisá miellusit guovlaj goabbelis boahtá, desik</p>
<p>Ruoppsis Rådnigav ájtsaj: – Ålov le stuorrum! vuostatjin moalgedij. Ajtu, Lisá vuostasj bále suvva vuojnij gunán, de lij dåssju gålmå bielge mahte. Dálla lij de dánna, Lisás oajvebielev guhkep! – Varres ilmme navti dahká, tjuottjodij ruvsso.</p>
<p>Ihkeva tjáppes dálkke uddni. – Diedá manáv suvva buorástahtátjit, Lisá javlaj.</p>
<p>Juska giedjega miellagiddisa, de mielastis luluj åvvånagi hávsskep oalle Rådnigijn rudnat. – Ale! Iesj ienni manátjav nuppe guovlluj, tjiddij ruvsso. Lisá mielas sjåndårdij, de iesj gis sjávot åroj.</p>
<p>Ruoppsis Rådniga lusi vádtsáj. Valla de gis</p>
<p>Rådnigav láhppelij ja uvsav vaden dejvaj. Juorrulam Lisá moaddolij. Rådnigav juohkkat sajes åtsåj. Vijmak mälggadin ájtsaj, de huomahij farra dal hájn nuppe guovlluj vádtsát. 28</p>
<p>Vuorbástuváj. Ij lim båttåtjav ga vájaldam, åvddåla Ruoppsis Rådniga muodojt iejvvij. – Gudi guovlos boadá? Ruoppsis Rådnik gatjádij.</p>
<p>Ja gåsi gis la mannamin? Gehtjasta munji, håla tjábbát, ale ga tjuvdijdat gätjo ájgev bånjo. Lisá jegadij. Tjielggij ármi buvtij, gåktu lij måskudallam ja bálggás láhppám. – Iv diede gåktu la bálggát láhppám, javlaj</p>
<p>Rådnik. Gájkka bálggá li muv. Valla manen diehki båhti? låjebut gatjádij. Guggŋida sáhkadahttijn, vaj de ájgev sästá. Lisá mielas lij ihkkun, valla Rådniga balulattjan åskeldij sunji. Aktu allasis usjudij: – Gähttjalav sijddasim bessat. Mállásijda lav maŋŋunam. – Vásstedu då, Rådnik diededij ja klåhkas guovlastij. Tsakka njálmát gåbdebuttjat håladijnát, javla agev Allagam. – Sihtiv dåssju sjattadagáv vuojnnet, Allagam... – Dale gulá, Rådnik javlaj. Lisás oajvev låjet sjpiedtjistij, mij gis ij lim Lisá miela milta.</p>
<p>Javladijnát sjattadahka: Månnå lav sjattadagájt vuojnnám, maj guoran dáhta luluj luohto. Lisá ittjij duosta vuosteldit, de farra jårkij: – De luluv dal duon dieván guorrit... Rådnik tjumbádij: – Javladijnát dievvá: Månnå 29luluv dunji vuosedit dievájt, maj guoran duohta luluj vágge. Lisá alvadahtte vuosteldij: – I lulu. Diedá ham dievvá ij máhte vággen årrot. Dahta má luluj sjåndår... Ruoppsis Rådnik oajves sjavnnjelij: – Nabddet lulu sjånndårin, valla månnå lav sjånndårav gullam, man guoran duohta luluj jiermmá dagu báhkogirjje! Lisá ittjij ga vuostelda, gå guláj Rådniga gielas sådnå lij hálvva moaskedime. De farra sjávot váttsijga dievváj. 30</p>
<p>Oanegattjav Lisá váni hålak ednamav gehtjadaláj.</p>
<p>Imálasj dajvva galla, jågåtja gålggin njuolgga gietjes gähtjáj. Ednam daj gaskan gis lij juogeduvvam ruvtojda unnes jågås jåhkåj jåkse biestasiejnijs. – Mielastim le dáhta sjáhkkafiello lágásj! Lisá gåjt de moalgedij. Dánna dal labudittji ulmutja aj! Ajtu! duoddistij ávos. Tsåhkes sjvahttjáj spájtta joarkedijnes: – Stuorra sjáhkav spelli.</p>
<p>Ålles ednamin. Jus dát åvvånis le ednam. Vuoj, man suohtas! Sávav iesj luluv akta ulmutjijs! Iv lulu berustit, vájku båndor luluv, gå dåssju luluv säbrrat. Huoman galla luluv sihtat Rådnigin årrot. Hálvva jieppada gehtjastij Rådnigav davva ivtedijnes, valla guojmmes dåssju måjudalá vásstedij: – Álkke le ham dáhta. Máhtá Vielggis</p>
<p>Rådniga bånndurin spellat, jus sidá. Lillá le ilá nuorra spelatjit. Dådnå de álgá nuppát ruvton, ja</p>
<p>Rådnigin sjatta gávtsát ruktuj jåvsådattijn... Dálloj juonen buorren viehkkájga. Maŋŋela ájádaládijn Lisá ittjij dádjada, gåktu viehkkájga. Mujtij dåssju giehtalakkoj viegajga, ja Rådnik nåv jåhtelit, vaj Lisá ittjij buvte majdik ájnat viehkat. Rådnik huoman dåssju tjiddij:</p>
<p>Jåhtelappot, jåhtelappot! Valla Lisá guláj ittjij desti nivá jåhtelappot viehkat, majdis ällim gis giela vuornotjit.31</p>
<p>Oavddusamos gájkas muora ja ietjá gávne birrusines ettjin vuojnnet labáda. Vájku man spájtta labudijga, de ejga goassak majdik váse.</p>
<p>Iehpedájuk Liságusj usjudaláj: – Imájlusjáv labudi gus divna mijá siegen? Rådnik gis jáhkket dåbdåj Lisá ájádusájt, huvkkelij: – Jåhtelappot! Ale gähttjala sáhkadit! Ittjij galla Lisá suludalá navti dahkat. Gullat ittjij desti buvte sáhkadit. Äddumin lij dal.</p>
<p>Rådnik huoman hájn vil huvkedij: Jåhtelappot, jåhtelappot! ja Lisáv giedastis adnalij. – Len gus ruvva láhkáj dåppen? Lisá vijmak niváj hagŋadasstet. – Ruvva láhkáj dåppen! Rådnik gärddádij. Davva lin juo vássám! Jåhtelappot! Viegajda váni majdik tsuvkek. Biegga sjudijdij</p>
<p>Lisá bieljen ja gullat vargga vuoptajdis doahppij. – De dal, de ban! tjuorvvistij Rådnik. Jåhtelappot, jåhtelappot! Viegajda nåv fávdda, vijmak såjtijga ilmmek girddet jurra de ednamav duohta. Desik de hähkkat, Lisá juo tjadá vájbbam, ganugijga.</p>
<p>Lisá tjåhkkåhij hagŋada ja måjdås. Rådnik Lisáv muora vuosstij duvdij. Låjet diededij: – Besa dal vuojŋadit. Alvaduvvam Lisá gehtjadaláj sajev: – Jáhkáv mådja lin dán muora vuolen agev årrum. Gájkka 32le ham ieme láhkáj! Rådnik vásstedij: – Diedon, majt iesj lulu sihtat? Lisá tsáhkastij hájn. – Na, ietjam lándan gåjt de ábaj ietjá sadjáj jåvsåda, jus mälggadav jåhtelit viega. Dagu lin dahkam. – Nuoles lánnda! Rådnik tjielggij. Dáppen hähttu viehkat ármi nivá dåssju avta sadjáj bátsátjit.</p>
<p>Jus hálijda ietjá sadjáj de viertti guovte gärddáj jåhtelappot viehkat! – Iv lulu gähttjalit! Lisá javlaj. Dudáv dási... valla vuoj dáv muv bivvasav ja gåjkov! – Árvvedav, majt lulu sihtat! Råndik buorre guojmmen råkkåstij skáhputjav sålbestis. Sidá gus gáhkutjav? Lisá mielas vasste lij vuornnot, vájku davva ittjij åvvånis lágeda. Váldij, båråstij. Sieldes gåjkke. Ij lim gåjt goassak nåv boaktjánam. – Gå dådnå väddjá, de månnå mihtojt biejav.</p>
<p>Sålbestis råkkåstij báttev juogeduvvam bielggeguhkkudahkaj ja mihttigådij giettev.</p>
<p>Sákkátjijt duosi-dási tjuokkoj. – Gudá juolge maŋŋela, javlaj tjuoggidijnes sákkev davva vuosedittjat, bagádav dunji guovlojdat. Sidá gus gáhkutjav? – Iv, akta le galla viehka nuoges! Lisá nádoj.33– Doajvov dujsta le gåjkko gáhtum, javlaj Rådnik. Lisá ittjij árvveda, gåktu vásstedit. Valla vuorbben</p>
<p>Rådnik jårkij vil váni vuordek: – Gietja juolge maŋŋela gärddádav dajt, jus soajtá vajálduhttet.</p>
<p>Gávtse maŋŋela gis hivástahtáv duvva. Vijmak de avtse maŋŋela vuolgáv! Tsieggim lij dal divna sákkijt. Lisá gehtjadaláj miellagiddisin Rådnigav máhttsamin muorraj ja suojmma vaden rájdov vuolus vádtsámin. Gudá juolge sákke guoran jårgijdij Lisáj: – Båndor vuostatjin guokta ruvto åvddån. Diedá ham.</p>
<p>De fávdda goalmát ruvtov tjadáda. Jáhkáv ruovdderahten. Jåvsåda de dalága nälját ruktuj.</p>
<p>Na, dahta le Dijdalduome ja Dijdaldieme rukto.</p>
<p>Vidát rukto le ienemusát tjáhtjen. Gudát le</p>
<p>Huppas Dubbasa. Valla i gåjt majdik tsuvkeda? – Månnå... månnå ittjiv diede galgav juojddá tsuvkedit... jur dalloj... mahkkulij Lisá. – Galggi miededit ihkát lådje lav dávva subtsastattijn. De dagádallun miededam la.</p>
<p>Giehttjit rukto le dåssju miehttsen, valla rijddár duvva oahpes. Ja gávtsát ruvton årron aktan</p>
<p>Rådnigin, hávsske ja suohtas! Lisá tjuodtjánij. Gijtton guggŋidastij. Maŋep sákken Rådnik vaden jårgijdij. Dán bále giehtoj: – Håla oarjjelsáme, gå i julevsáme 34bágov mujte. Sierri tjuvdijdat váttsedijnát. Mujte guhtimusj la! Ittjij Rådnik dálla Lisá gijtov vuorde, ájnat gáhtjadij goalmát sággáj. Jårgijdastij hivástahtátjit ja maŋemus sággáj livkedij. Lisá ittjij goassak buojkká, gåktu dáhpáduváj.</p>
<p>Vallak Rådnik maŋemus sággáj jåvsådij, de lij ahtunam. Ij lim árvvedahtte, jus ilmmáj diedjanij váj mähttsáj spájtta sjnjuvgedij. – Rådnik le ihkát jåhtel! ussjolij Lisá. De Lisá mujttáj sådnå lij båndor. Ruvva láhkáj lisj má de suv vuorro lávkkit.35</p>
<p><em type="bold">Goalmát lågos Muodudagá råme </em></p>
<p>Diedon ållu vuostak mannulagá duobddágav guoradallat. – Dagu ednamdiedov oahppat, ussjolij Lisá vanádattijn mälggadij vuojnátjit. Stuorra jågå älla dánna. Stuorra váre gus? Ájnna stuorra váren iesj tjuottjov. Iv ga diede gudi váren. Ájnas sijda...</p>
<p>Maha li duo sjivnnjádusá miedav buvtadimen?</p>
<p>Älla gåjt dal hublo, goassak e hublo náv mälggadis vuojnnu. Navti tjuottjoj Lisá båttåv sjávot. Gehtjadij, mij giedjegij lunna duojkástaláj ja njunjijnis dajt tjuokkudalláj. – Jur dábálasj hublo láhkáj, ájádaláj. Dáhta gis lij gájkka ietjá, ájnat hubllo: Ajtu, sådnå lij elefánnta. Dávva Lisá ruvva láhkáj ielvij, ja ielvvem alvaduhtij. – Stuorra giedjegijt gis! lij maŋep ájádus. Dagu goade dähkkoj dagi, valla gånnå li máddaga. De gis de edna miedav buvtadi! Luojttádav dal hájn dåhku vuolus. Valla iv dal ållu dalága. Buoldav vuolus viehkkádijnes gåhtsalij ja gähttjalij hähkka jieppadime oarev gávnadit: – Iv galla daj lusi maná soappe dagi, vaj sijáv åvdås máhtáv spähkkalit. Tjajmadahtisj, gå iehtjáda 36gatjádi, makta lij vádtsusam dåhku. Vásstedittjav dahta lij ållu buorre, de luluv oajvám sjavnnjelit, ja giehttot, gåktu lij nåv dubme ja báhkka, ja elefánta vil nåv vájvedin! – Ienni manáv ietjá guovlluj. Márjju esski maŋŋelattja elefántajt guossidav. Jåvsådav dal goalmát ruktuj! Dánen viehkalij dievás ja tjäloj gudát jågåtjis vuostatja rastá. – Besalvisájt! gájbbedij oahttse, guhti vinndegav guovladij. Juohkkahasj dakkavide gálggij besalvisáv. Juohkka besalvis lij manádiddje mahte, vaj dajgum dievddin gävllasav. – Mánná! Vuosedu besalvisát! oahttse suhton</p>
<p>Lisáv guobbulij. Moadda giela aktan, Lisá mielas lávllaga gärddádime láhkáj, bielkkelin: – Ale oahttsev vuorŋedahte, mánásj! Ájges juohkka båttåsj le ham tuvsán biedniga árvvogis! – Älla má mujna besalvisá, Lisá miededij suorgganam. Ij lim gånnåk besalvisáv vuobdde oases. Giela vaden hoallájin: – Gåsstå sådnå boahtá, de ällim saje oassásij. Dan bájke ednamis le bielggeguhkkudahka tuvsán biedniga árvvogis! – Ale tjielggidusájt gávnada. Galggi má vuoddjes oasstet, bagádij oahttse. 37</p>
<p>Akti vil giela giehttogåhtin: – Vuoddjes, guhti gävllasa vuodjemvuonáv manádahttá. Dåssju suovas ham le juohkka båsås tuvsán biedniga árvvogis! Lisá aktu allasis usjudij: – Ij ham lijssi hållat. Ettjin giela dán bále sebra, gå Lisá ij lim sáhkadam, ájnat ájádallin kåvrrån. Doajvov dádjada, mij le kåvrrån ájádallat, vierttiv vuojná miededit iesj iv árvveda. – Buorep váni ivtek årrot. Giela juohkka báhko ham le tuvsán biedniga árvvogis! – Niegadittjav tuvsán biednigis dán ijá! ussjolij</p>
<p>Lisá. Dálla oahttse sunji guovlaj, vuostatjin guhkesbåhtså tjadá, de gis oanesbåhtså tjadá, ja de maŋutjissaj guovlunisáj tjadá. Javlaj gåjt de: – Boasto guovlluj la mannamin. Ja de vinndegav dahppalij ja gájddalij. – Man nuorra mánásj, moalgedij Lisá åvdån tjåhkkåhiddje ålmåj. Sådnå lij vielggis báhppárijda gárvvunam. Galggá diehtet, gåsi le mannamin, vájku ij ietjas namáv ga diede! Gájttsa, mij vielggis ålmmå guoran tjåhkkåhij, tjalmijdis tsápptsistij ja sárnoj: – Galggá má buktet bálggáv besalvissaj, vájku ij ábbisav ga buvte!38</p>
<p>Ruovddegåmmbå gájtsa guoran tjåhkkåj.</p>
<p>Gävllasij lidjin galla ihka makkár ibmaha tjágŋam ja njuolgadussan de gullat vuorrulakkoj hållin.</p>
<p>Danen ruovddegåmmbå jårkij: – Dáppet viertti mannogálvvon máhttsat! Lisá ittjij vuojne, guhti tjåhkkåhij ruovddegåmbå maŋŋela, ájnat gåjkes giellaj juoga hålaj: – Målso vuodjemvuonájt... ja de boaktjánij váni nivák hájn vil sáhkadit. – Guojkkan má dåhta hoallá, ájádaláj Lisá. Unna gielasj Lisá guoran suv bälljáj tsamádastij: – Suohtastalá lik dajna. Gåjkke ja guojkka. Nåk suohtan. De tjáppes giella mälggadin moalgedij: – Hähttu gilkurdit suvva oatsodime näjttson. Buojkkátja gåjt, manen... De gis ietjá giela dublledahtjin, vaj Lisá ussjolij hägga lij de galla dan gävllasin. Dublledin: – Hähttu påvsståk mannat, vaj bässá åvdemussaj... Viertti diedádussan rájaduvvat skuolkanik... Iesj hähttu ruovdderájdov giesset gitta gähtjáj... Ja nåv vil hájn hoalmmedin. Vielggis báhppárijda gárvvunam ålmåj gis dåssju</p>
<p>Lisá lusi guvnjádij ja bälljásis tsabmalij: – Ale berusta sijá ságajs, mánásj, ájnat oaste agev máhttsebesalvisáv ruovdderájdo ganugattijn.39– Ajtu iv oaste! Lisá gierddamahttásin nádoj.</p>
<p>Iv månnå dánna galga årrot... Iesski ham lidjiv vuomen. Sávav luluv dåhku máhttsat. Gielasj guoranis bälljásis tsamádastij: –</p>
<p>Suohtastalá dal hájn dajna. Máhttsat lulu, jus lulu máhttet. – Ale nåv hárde, luojoj Lisá. Dåssjen guoradaláj, goabbelis giella gulluj. Jus nåv diertjegutta muvva suohtastalátjit, manen i de iesj suohttasav giehto? Gielasj sjuohkedastij. Muson lij galla. Lisá luluj juoktá jaskadam: – Jus dåssju luluj almma láhkáj sjuohkedit! usjudaláj. Valla dáhta lij ibmaha unnes sjuohkkanisásj. Lisá ij lulu åvvånis gullam, jus ij lulu bieljes báldan tsabmalam. Danen farra Lisás bieljev tjagárdij, ja navtik Lisá gielatja asjmev vajálduhtij. – Dåbdåv duvva guojmmen, giehtoj gielasj.</p>
<p>Gieres guojmmen, guhkes ájge guojmmen. I ga lulu muvva vahágahttet, vájku månnå lav urmas. – Makkár urmas? gatjádij Lisá. Jus riekta hálijdij dåssju diehtet, jus tjuokkoj váj ittjij, valla mielastis ij lim heva ulmutjahttem jässkot. – Majt, i gus dådnå de... gielasj hållagådij, valla vuodjemvuoná ritjás gielatjav gádodij.</p>
<p>Juohkkahasj hielkedij. Lisá aj.40</p>
<p>Råsse, guhti lij oajvev vinndega tjadá gävllasij tjágŋam, subtsastij jiermmát: – Dåssju jågåtja rastá tjiellijma. De ga manne duhtin dási, vájku Lisá hálvva mårådij, gå gis ruovdderájddo tjiellij. Ietjas gåjt jaskadij: – Vájku gåktu, dårvvon edesik nälját ruktuj jåvsådip! Dale gis guláj gävllasav ilmmáj badjánimen. Suorgganattijn lagámus gávnev aŋádij, mij såjtij gájtsa njávve årrot. Njávve ienni suddagådij, vallak Lisá dajt duohtastij. Hähkkat lij Lisá siettos muora vuolen.</p>
<p>Muoger, Lisájn hållam urmas, risse nanna starjadaláj Lisá oajve bajelt ja sunji såjijgum sejvudaláj. Ajtu lij stuorra muoger. Lisá mielas vuontsátjivga mahte. Huoman ittjij dassta balá, ságastallam ham lijga juo nåv guhkev. – ...färtta urmmasav gierda? jårkij muoger, dagu ij mige lulu dáhpáduvvam. – Gierdav, jus buktá hållat, vásstedij Lisá. Ietjam sijddabájken e dakkára goassak sáhkada. – Makkár ietjat sijddabájke urmmasav de ávvuda? jäskádij muoger. – Iv månnå åvvånis urmmasijt ávvuda, tjielggij</p>
<p>Lisá. Baláv farra dajs, gåjt de stuorámusájs.</p>
<p>Buvtáv galla dunji muhtem namájdisá buojkodit.41– Diedon ham namájdisesa vásstedi, moalgedij muoger. – Iv la goassak älvvám. – Manen li siján namá, jus e állis vássteda? gatjádij muoger. – E sidja majdik namájn dagá, ájnat nabddijda le ávkken. Jus ij, manen de ádajt nabddet? – Iv árvveda, vásstedij muoger. Mälggadin miehtsen älla desti siján namá. Giehto dal ietjat urmmasij namájt. Ietján ájgev gålåda. – Na, buojkulvissan skåttagis. Lisá namájt giedajnis låhkågådij. – Na, duon biesstaga gasskamieren gávna skoaddeskåttagisáv. Sujna le skoadde oajven, danen oajvestis gållu, giehtoj muoger. – Gåktus gis de bierggi? Lisá gatjádij. – Gahperijn. Gahperijt gådå ja gårru. Joarke de. Lisá guovllalij skoaddeskåttagisáv. Huomahij áttjak lij gahperav ållim, vuojnnet nåv biváj dajna. – De gis vuopptagoavnnje. – Guovllala oajvát bajelt, tsuojggistij muoger.</p>
<p>De má ájtsatja vuopptabiesskedimgoavnjev.</p>
<p>Sujtti gájkka vuoptajt. Biessket, rájddá, tjåhku ja 42siejggi. Suv juolge li rájddama, soaje li skárjá ja oajvve le siejggimruovdde. – Gåktus gis de bierggi? – Vuobddá biesskedimev äládussan. Lisá jårkij lågådallat: – Goalmádin biejvvelådde.</p>
<p>Guovllam lij urmmasav oajves bajelt. Usjudaláj vil: – Dán diehti gus de biesskediddje vuoptajdam biesskedattijn oajvám birra háládalli.</p>
<p>Oahppam má littji goavnjes. – Juolgijnat demut idjabiejvvelådde. Biejvev jáhkká idjan, de baddjen hálet. Valla ijáv biejvven jáhkedijnes de vuollán. Danen ij ájges majdik diede. – Gåktus gis de bierggi? – Bäjvádagán sjattojs biektelahájt njammá. Lisá usjudalláj: – Majdis bäjvádagán baddjen hálet, ij má de álu sjattojt gávna. Majt de luluj? – De luluj jábmet. – Álu ham de navti sjattasj, usjudaláj Lisá. – Agev, vásstedij muoger.4344</p>
<p>Lisá oanegattjav sjávvunij ja ålov ájádaláj.</p>
<p>Muoger ietjas ávvudahtij Lisá oajve birra sjurá.</p>
<p>Säjvoj gåjt de: – Árvvedahtte i sidá namát láhppet? – Ajtu iv. Lisá hálvva mårådij. Huolodis muoger giehttogådij: – Ájádalá gis, man álkke luluj dan dagi sijddasit máhttsat!</p>
<p>Buojkulvissan äddnát luluj duvva gåhttjot: – Boade diehki... Ja dasi luluj ganugit, gå e lulu namá, ja namá dagi i lulu hähttut jegadit. – Ij navti dåjmatja, tjielggij Lisá. Äddnám ij lulu muvva goassak navtik luojttet. Jus ij lulu namám mujttet, de gåjt luluj javllat <em type="italic">mánná! </em>iehtjádij láhkáj. – Jur navti, jus dal dåssju maná luluj javllat, de ham lulu ierijt mannat. Dahta luluj suohttasasj. </p>
<p>Doajvvuv dådnå lulu davva gávnadam. – Manen doajvvu månnå luluv gávnadam? gatjádij Lisá. Nievres suohttasasj lij ham. Muoger dåssju sjuohkedastij, gå guokta stuorra gadnjala sujsta nierajt gålgåjga. – Allu då suohttasijt gávnadu, jus hådjåna, moalgedij Lisá. De muoger vaden sjuohkedastij. Suddilme muoger vuojnnet ietjas gáhtusij sjuohkedahtij.</p>
<p>Lisá rissátjij guovladattijn, de ij lim desti mige 45danna. Goallogådij dannák tjåhkkåhimes, de tjuodtjánij váttsatjittjat. Buolljis gäddáj jåvsådij. Miehttse nuppen bielen, sjävnnjadap miehttse. Lisá måråstij dasi tjágŋamis, valla huomahij ienni joarkket. – Iv gåjt de åvvånis moatto, ussjolij Lisá. Dáhta le ájnna bálges gávtsát ruktuj. Dála lisj má namájt láhppám miehttse. Gåktus dal ietjam namma sjattasj dasi tjáŋadijnám? Iv sidá davva láhppet iehtjádij láhkáj. De luluv ådå namáv dárbahit ja dávk de vastev luluv oadtjot. Miellagiddis galla luluj åtsådit namám oadtjum sjivnnjádusáv!</p>
<p>Dagu gáhtum bednagijt åtsådijn: – Jegat Tjutju-namáv, guohpárbájnuk tjiebetbádde. Vuoj, gájkav gåhttjot Lisán, desik soames vásstet! Ájnat jus lulun sluohkasa, de e lulu vásstedit. Návti sjambaldij mähttsáj jåvsådattijn. Vuojnnet gálos ja irkkán. – Na, vájku gåktu, de le vuogas dán báhka maŋŋela tjágŋat... masi tjágŋat? Alvaduvvam ittjij bágov mujte. Galgav... vuolláj... vuolláj... dán vuolláj! Giedav muora máddagij biejaj. Mij le dal hájn dáhta? Jáhkáv le namádis... namádis galla! Sjávot båttåtjav usjudaláj, de gis dublledatjáj: – De lav ham de huoman namájt láhppám!</p>
<p>Guhtimusj lav gis månnå? Mujtitjav! Mujttuv! Majdis galggat mujttet ittjij lijssi, niváj dåssju 46ratjá iktet: – L! Diedáv L:jn álgáv! Daj muttoj miesse bådij Lisá lusi. Lisáv guovlaj stuorra, jálos tjalmijgum váni suorgganik.</p>
<p>Lisá miesev guvkkalij, giedav gálggij davva njávkastittjat, ájnat Miesse dåssju guovla tjuottjoj. – Manen ietjat nabdá? gatjádij gåjt de miesse.</p>
<p>Man lidna giellaj vil hålaj! – Sávav luluv diehtet! vásstedij Liságusj. Iv jur dálla manenik. – Usjudalá dal hájn, ij la návti dåhkkidahtte, moalgedij miesse. Lisá usjudij, majdis váni huomahik: – Subtsastu hájn dådnå ietjat namáv vuostak. Viehkedasstelit lulu muvva. – Subtsastittjav, jus dal joarkkela åvddålij guovlluj. Iv dánna mujte, giehtoj miesse. Guovtu váttsatjijga miehtses buolljis gäddáj. Lisá gieda tjábbát miese lidna tjiebeda birra. Miesse de tjiellistij Lisá giedajs. Ávos gielajn tjuorvvistij: – Månnå lav miesse! Ja dådnå jiesstánam la má ulmutja mánná! Miesse tjáppes russjkis tjalmijstis suorgganij ja guohtsalij ierijt. Lisá miesev slieŋadij. Vargga ganjáldij guojmes gáhtolime diehti. 47– Jaskadussan dåbdåv edesik ietjam namáv dálla.</p>
<p>Lisá. Lisá. Iv vaden vajálduhtitja. De dal, makkár gáblev luluv dal guorrat? Ij lim gássjelis gatjálvis. Miehttsek lij dåssju akta ájnegis bálges, ja goappátja gáble vuosedijga dåhku. – Mierredittjav bálggá juohkásattijn, moalgedij</p>
<p>Lisá. Bálges ban ij lim juohkásittjat. Lisá mälggadav vájaldij, valla agev bálggá juohkásattijn gáble avta guovlluj giejgijga. Avtas lågåj Dijdalduome lusi, nuppes gis Dijdaldieme lusi. – Jáhkáv sådja avtan goaden årroba! javlaj Lisá vijmak. Iv la goassak huomaham! Iv galla dåppen edna joavde. Buorástahttalav ja vájnnodav miehtses ålgus bagádittjat. Jus dal lik jåvsådittjav gávtsát ruktuj, åvddåla guolmut. Vájaldij de ietjajnis ságastaládijn, desik bálggáv gávadijn guokta buojdes ålmmåtja iejvvij. Nåv hähkkat, vaj dåssju sunnuv guovlaj. Jierijdij gåjt de, árvvedij sådja lijga Dijdalduobme ja</p>
<p>Dijdaldiebme.48</p>
<p><em type="bold">Nälját lågos Dijdalduobme ja Dijdaldiebme </em></p>
<p>Muora vuolen tjuottjojga. Goabbák giehta guojme niske birra. Lisá buojkkáj guhtimusj le goabbá. Avta skirttotjiebedin lågåj duobme ja nuppen gis diebme. – Goappátja gåhkan dávk lågåtjav dijdal, allasis tsuojggij. Tjuottjojga nåv sjávot, vaj Lisá vajálduhtij viesso lijga. Gehtjastij sunnu duogev, jus lågåj dijdal goappátja gåhkan. Dalloj suorgganij, gå Duobme hållagådij. – Jus munnuv jáhká budtjasin, de edesik lulu gähttjamis mákselit. Budtjasa e nåvkå gehtjadahte, e ban! Diebme duoddistij: – Ja de gis, jus jáhká munnuv viesson, de lulu juojddá javllat. – Luojtte ándagissaj. Lisá ittjij iehtjádav buvte moalgedit. Dålusj lávla skuolaj oajvenis. Jurra de nagáj årrot davva lávlok.4950</p>
<p><em type="italic">Dijdalduobme ja Dijdaldiebme, Fággádittjat guorrasam. Dijdalduobme tjiddi Dijdaldiebme, Ådå skuvgáv bäjsstalam. </em></p>
<p><em type="italic">Dalloj säjvvu sieldes garjjá, Darvvedudno tjáhppat. Goappátjijt nåv balldá, Vadjáluvvá rijddo hähkkat. </em>– Árvvedav ájádusájdat, moalgedij </p>
<p>Dijdalduobme. Valla navti ij la, ij la ban. – Ja de gis, jårkij Dijdaldiebme. Jus lij, de såjtij. Ja jus lisj, de gis luluj. Valla, gå ij la, de älla. Diedon. – Ájádalliv, gåggu luluj vuohkasamos bálges dát vuomes, Lisá tjábbát gatjáj. Sjevnjudahtjá.</p>
<p>Bagádahtte lik. Majdis buojdes ålmmå guojmme guojmeska gehtjajga nirvuda. Guovte skåvllåbirega muoduga lijga, vaj Lisá Dijdálduobmáj giejgij ja javlaj: – Vuostasj birek! – Iv la ban! Dijdalduobme tjuorvvistij ja njálmes 51dahppot sjpiedtjistij. – Maŋep birek! Lisá Dijdaldieme lusi duobbánij, juska jáhkij luluj dåssju tjuorvvistit dakkár ij la. Ja navti gis dagáj. – Boasstot álgá! Dijdalduobme tjuorvvistij.</p>
<p>Guossidattijn galga vuostak buorástahttet ja giedav gálggit! Vieljatja fármastijga guojmme guojmeska, de gis gálggijga goabbák giedav Lisáv buorástahtátjit. Lisá ij lulu goappák vuostatjin buorástahttám.</p>
<p>Baláj má nubbe luluj moaskedit. Buoremusát de goappátjijt giedajt avta bále doahppij, ja hähkkat dánssagåhtin gievllen. Gulluj luondulattjan,</p>
<p>Lisá maŋŋela mujtij. Ittjij ga alvaduvá musijka tjuojadijn. Musijkka gulluj muoras, man vuolen dánssin. Lisá mielas oavse guhtik guojmev njávkkin fiolijnaj ja fiolijnnasákkij láhkáj. – Suohtas lij galla, giehtoj Lisá, gå maŋŋela dájt oabbásis subtsastij. Hähkkat lidjiv juojggamin</p>
<p>Vales manov. Iv diede, goassa álggiv, valla hähkkat lidjiv mahkas dal juo ålov juojggam! Duo guokta ietjá dánsse lijga buojde ja spájtta háhpaskuvájga. – Niellji gärssulit le nuoges dánssat, hagŋadij Dijdalduobme. Häjttalijga dánssamis, dagu lijga dánssagoahtám. Tjuojalvis sjávvunij. Lisá giedajt luojtijga ja suvva gehtjadijga. Hálvva 52unugis båttåtjav. Lisá tjuottjoj váni diedek, gåktu ságastallat áttjak dánssam guojmijgum. – Ij gåjt lulu hiebalgis dálla gatjádit, gåktu viessoba!</p>
<p>Juoktá lip juo dassta ienebuv oahpástuvvam, moalgedij Lisá allasis. – Ähppe la gåjt ilá vájbbam, javlaj maŋutjissaj. – En. Edna gijtov gatjádimes, vásstedij</p>
<p>Dijdalduobme. – Nåv nággiduvájma! duoddistij Dijdaldiebme. Le gus divtajda mielastuvvam? – Lev, nåv lev. Muhtem divtajda gåjt, vásstedij hálvva gáddaliddje Lisá. Bagádahtte lik, gudi bálggá vuomes ierijt doalvvu. – Majt så dal nejtsutjij gärddádittjav? gatjáj</p>
<p>Dijdaldiebme. Alvot gehtjaj Dijdalduomev, váni</p>
<p>Lisás ádnomav ielvek. – Mårssjå ja Snihkkár le guhkemus, vásstedij</p>
<p>Dijdalduobme ja vieljas gieres láhkáj fármastij. Dijdaldiebme dalá álgij: – Biejvve bájtij... Lisá tjumbádij: – Jus le oalle guhkke, lulujda gus vuostatjin munji bálggáv bigodit? vájnnodij tjáppemusát. Dijdaldiebme måjådastij ja vaden álgij:53</p>
<p><em type="italic">Biejvve ájgenis nuoren, Gájkin fámujnis bájtij. Balvajt tjuovgadit ja jårbbådit, Gähttjalij, ármi buvtij. Ja dáhta gis ihkkun, Idja má hájn lij. </em></p>
<p><em type="italic">Mánno håjet tjuovgaj, Mielastis bäjvádahka Boasto sadjáj lij boahtám. Ja de biejvvet maŋŋela, Viehka vastet dahká, javlaj, Älla desti suv diehti suohttasa! </em></p>
<p><em type="italic">Nuorre lij luvvasabmusin, Sáttoj gis jagŋasin. Ij lim balvva vuojnedahtte, Gå ij lim balvva vuojnnusin. Ettjin ga låtte oajve bajelt girde, Ällim låtte girddemin. </em>54 </p>
<p><em type="italic">Mårssjå ja Snihkkár, Giehtalakkoj váttsijga. Dakkár edna sádduv Vuojnedijn, de tjierrujga. Jus dal luluj gáhtot, De buoremus luluj, javlajga. </em></p>
<p><em type="italic">Jus gietjav därno lulun njámmat, Jahkebielev dávva njámadit. Jáhká gus, Mårssjå gatjádij, Lulun gus nahkat sjallidit? Guoktálattav, vásstedij Snihkkár, Vierttij gadnjalav gahtjadit. </em></p>
<p><em type="italic">Vuoj, Sjkáltjo, båhtit lusásimme! Mårssjå gåhtjudij de. Vádtsup dal, rudnup gal’, Fiervvá sálltá, ge’. Allop åro nälljásis enap, Vaj juohkkahattjaj giehta le. </em>55 </p>
<p><em type="italic">Vuorrasamos Sjkálltjo dalloj, Váni hålak sunji gehtjastij. Vuorrasamos Sjkálltjo ramkkalij tjalmes, Ja vil oajves sjavnnjelij. Navti de Sjkálltjo giehtoj, Årudagástis vuolge ij. </em></p>
<p><em type="italic">Valla niellja nuora, Gáhtjadin gátte ibmahijda. Siejggam skirto ja bassam muodo, Tjáppes ja vuogas gábmaga. Dáhta lij gåmbal, Ällim má siján juolge ga. </em></p>
<p><em type="italic">Niellja Sjkáltjo sijáv gis guorrin, Ja de hájn vil nieljes. Stuorra hårren spájtta, Vil galles, vil galles. Bárojt tjábbát tsuhppaldin, Tjåhkanin fiervváj moattes. </em>56 </p>
<p><em type="italic">Mårssjå ja Snihkkár gis, Váttsatjijga bálggán. Vuojŋadijga giergen, Hiebalgis fiervván. Ja gájkka sjkáltjutja, Vuorddin gárggán. </em></p>
<p><em type="italic">Muddo le dal, Mårssjå javlaj, Hålatjit duojs–dájs ássjijs. Gábmagijs, hávsajs, gånågisájs, Sjattojs ja vuojddasijs. Manen nuorre duolldá, Ja vil svijnij såjijs. </em></p>
<p><em type="italic">Valla vuorddelaste, sjkálltjo tjuorvvij Åvddåla sáhkadahtjap. Divna lip buojde, Muhtema danen hagŋadahtjap! Ale surá! Snihkkár vásstedij, Gijtov, de vuostak vuorŋedahtjap. </em>57 </p>
<p><em type="italic">Lájbev, Mårssjå tjuottjodij, Ienemusát dárbahip, Lassen pihppárav ja iettigav, Muojon návddahip. Jus dal gieres sjkáltjo gárvvása, De dal bårådip. </em></p>
<p><em type="italic">Alle dal mijá bále! Sjkáltjo bielkkin lahtten. Gå nåv låje lijda, De lulujda dálla biehtten. Mårssjå májnoj iehkedav, Tjáppes várddasav dagáj diehtten. </em>58 </p>
<p><em type="italic">Buorre, gå bådijda, Ja nåv tjáppe lihpit! Snihkkár dåssju moalgedij, Hájn bähkátjav de suoddit! Jus dal ejda lulu bieljedime, Hähttum lav guokti bivddit. Suddon galla, Mårsjå mielas, Sijáv návti lin bähttám. Guhkás lin sijáv doalvvum, Ja vil ålov váttsedahttám. Snihkkár ittjij majdik tsuvke, ájnat, Vuojav la ilá loatjodhttám. </em>59 </p>
<p><em type="italic">Tjierov dijá diehti, Mårssjå vähttsát berustij. Snuolgav ja gadnjalijt, Ihkeva stuorijt gålgådij. Giehtalijnijnis de, Tjalmijdis sihkastij. </em></p>
<p><em type="italic">Vuoj sjkáltjo, Snihkkár moalgedij, Iellemihtte gåjt hávsske. Låjdåstup dal sijddaj máhttse, Valla ij lim vásstedahtte. Ja ij lim galla imáj, Bårråm lijga divna. </em>– Mielastim lij Mårssjå buoremus, javlaj Lisá. </p>
<p>Suttalusjáj má sjkáltjoguttjajt edesik binnátjav. – Båråj galla Snihkkáris ienebuv, diededij</p>
<p>Dijdaldiebme. Na vuojná, lijnev adnalij njálme åvdån, de ittjij Snihkkár vuojne, galla båråj. De gis nåv. – Ij lim val de dahta tjábbe! asjmaj Lisá. De le gis 60</p>
<p>Snihkkár buoremus, jus Mårsjås binnebuv båråj. – Valla båråj, majt nagáj, moalgedij</p>
<p>Dijdalduobme. Dáhta sjattaj árvvádussan. Båttåtja maŋŋela de</p>
<p>Lisá hoalláj: – Na de nåv! Goappátja ban libá unugis siege. Lisá de sjávvunastij gulládijnes juojddá, mij sunji gulluj stuorra sviellavuojánin lahka vuomen, juska baláj dahta luluj farra urudis. – Le gus dáppen lädjána jali tijggara? – Dåssju garijdiddje Ruoppsis Gånågis, vásstedij</p>
<p>Dijdaldiebme. – Boade lik suvva gehtjadittjat! tjuorvvijga vieljatja ja Lisáv goabbák giedas doahppistijga.</p>
<p>Doalvojga de Lisáv Gånågisá oademsadjáj. – Ij la gus fávrro? gatjádij Dijdalduobme. Ij lim galla Lisá mielas vuojga fávrro. Gånågisán lij alla, ruoppsis idjagahper, gånnå lij tjuhppa.</p>
<p>Lubttsahij dagu dal ruojttsehårren ja galla tjavgga garijdij. – Garijt, vaj sujsta oajvve luojttá, dagu má de Dijdalduobme moalgedij. – Suolnen vellahattijn gåjt de luluj skihppát, mårådij Lisá, berustiddje nejtsusj. – Niegadimen, giehtoj Dijdaldiebme. Massta gis jáhká niegat?61</p>
<p>Lisá vásstedij: – Ij ham aktak buvte davva månnat. – Na dujsta ham! sjamáj Dijdaldiebme giedajdis sjpättjo. Ja jus dal luluj hiejttet dujsta niegadimes, gånnå de jáhká lulu årrot? – Na diedon, gånnå juo lav, javlaj Lisá. – I galla! vuosteldij Dijdaldiebme hálbeda.</p>
<p>Dådnå i lulu gånnåk. Dådnå ham la dåssju áhta niegonis! – Jus dal duot gånågis luluj smaredit, duoddistij</p>
<p>Dijdalduobme, de dådnå lulu gáhtot... bávk! dagu gintal! – Iv de galla lulu! tjuorvvistij Lisá asjmen. Ja jus de vil månnå lav dåssju niego áhta, majt de dådja lihppe? – Dakkár, vásstedij Dijdalduobme. – Dakkár, dakkár! huvkkelij Dijdaldiebme. Huvkij nåv tjavgga, vaj Lisá vierttij tjuorvvistit: – Sjávot! Båktebihtte gånågisáv, gå návti juhtsabihtte. – Na illa gåjt dal dådnå ávkken, gå giehto suv båktemis, giehtoj Dijdalduobme. Dådnå la má dåssju suv niego áhta. Galla diedá illa oalle. – Lev ban! tjierrogådij Lisá.62– Tjierodijnát gåjt i ietjat oallebuttjan ga dagá, iktelij Dijdaldiebme. Ale åvvånis visjá tjierrot. – Jus iv lulu oalle, giehtoj Lisá hálvva tjajma gadnjalijes gålgådijn, gå gájkka lij nåv jiermedis, de iv gåjt lulu buktet tjierrot. – Doajvov galla i jáhke duoha li oalle gadnjala, tjumbádij Dijdalduobme. Garrasit delbastij. – Sjåndårdibá, diedáv ham, usjudij Lisá aktu allasis. Ja huohppelasj littjav de dan diehti tjierodijn. Sihkkalastij gadnjalijt ja jårkij ávon ármi buvtij. – Na, vuolgguv gåjt de dát vuomes.</p>
<p>Germudatjásj má dal ruvva láhkáj. Rássjodahtjá gus? Dijdalduobme rássjosuojánav rabáj ietjas ja vieljas bajelt. Gehtjastij dan sisi: – Iv jáhke, javlaj.</p>
<p>Ij gåjt dán vuolen. Ij ham. – Valla rássjodahtjá gus ålggolin? – Soajttá rássjodahtjat. Jus sihtá, buojkodij</p>
<p>Dijdaldiebme. En gåjt mådja vuostelda. Navti gis de. – Ietjastalle! ussjolij Lisá. Ájgoj jur hivástahttet ja guodet sunnuv vuobmáj, ájnat Dijdalduobme tjiellistij suojána vuoles ja suvva giehtalahtasis doahppistij. – Vuojná gus duovva? gatjádij. Vájmmelisvuoda diehti vargga boaktjánij, ja dalága sujsta tjalme 63viskudijga ja stuorojga. Giejgij doargestiddje tjuvdijn unnes, bieddjis áhtaj, mij lij muora vuolen. – Dahta le ham dåssju skuvggá, javlaj Lisá, gå lij snivábut guoradallam bieddjis ádatjav. Ij guvggo, diedá ham, duoddistij. Jáhkij balláj dassta. Dåssju oabme skuvggá. Viehka oabme ja smålen. – Diehtiv ban! tjuorvvistij Dijdalduobme.</p>
<p>Duolmmogådij sälldát ja vuoptajdis gajkoj.</p>
<p>Diedon le bäjsstanam! gehtjastij Dijdaldiemev, guhti dalá tjåhkkidastij. Gähttjalij suojánij tjiehkádit. Lisá giedav biejaj Dijdalduome oalggáj ja jaskadij: – Ale dal nåv rädosta oabme skuvgáv. – Valla ij la dahta oabme ga! tjuorvvistij vaden</p>
<p>Dijdalduobme. Åvdutjis hájn moarráp. Ådås le ham, dunji sárnov! Iektu oassteliv. Ietjam tjáppes ådå skuvggá! Gielastis sjattaj tjielgga ritjás. Gätjo ájgev Dijdaldiebme gähttjalij ármi buvtij suojánav dahppat, iesj hájn dan sinna tjåhkkåhattijn. Dáhta lij de galla nåv sierra lágásj, vaj Lisá tjabu moarrás vieljav vajálduhtij. Majdis ittjij nagá suojánav dahppat. Maŋenagi ravggalij ja bátsij gurppasam dasi. Dåssju oajvve ålgus gihttjahij. Danna gis de vellahij, tsakkadij ja dahpadij njálmes ja tjalmijdis. – Ienni guole lágásj, gå majdik ietján, ussjolij Lisá.64– Guorrasa má de fággádittjat, suojmodasstám</p>
<p>Dijdalduobme iktelij. – Vierttitjav má de, vásstedij nubbe håjet. Suoŋaj suojánis ålgus. Valla dal duohta galla de munnuv gárvodus. Vieljatja de giehtalakkoj vuobmáj gádojga ja maŋŋelattja máhtsajga gieda gálvojs dievvasin.</p>
<p>Åjvuole, lijne, oadádagá, ráno, ráffe, duolje. – Doajvov galla buvtá buoragit tjadnat ja tjuolmadit, moalgedij Dijdalduobme Lisáj.</p>
<p>Juohkka gávnne hähttu dabrijdit, juoktá jali gåktu de. Maŋŋela Lisá giehtoj iellemines ij lim gudi goassak juoŋga diehti dákkár suráv vuojnnám.</p>
<p>Gåktu lik dal duo guovtes dullujga, ja vil de man ålov allasiska dabrijdahtijga. Ja villap de, makta Lisáv hástijga snuorijt tjanátjit ja boalojt boalodittjat. – Ajtu galla sjaddaba åvdemusán oabme bivtashårren ållidijn, moalgedij Lisá allasis, gå</p>
<p>Dijdaldieme tjiebeda birra åjvuolev tjanáj. Iesj ham Dijdaldiebme tjiddij åjvuole diehti oajvves bátsij jalák. – Árvvedittja då, subtsastij alvot, dahta ham le bahámusájs, mij fággádattijn soajttá dáhpáduvvat. Oajvev biesstet.65</p>
<p>Lisá sjkutjerdastij. Nagáj gåjt gåssåsav dahkat.</p>
<p>Baláj má de luluj suvva ietján delbastit. – Lev gus almma guovggat? gatjádij</p>
<p>Dijdalduobme. Bådij Lisá lusi, vaj Lisá luluj sunji oajvvevárjov biedjat. Nabdij davva oajvvevárjjon, juska dal farra sjtáttjo muoduk lij. – Na, le galla, edesik binnátjav, vásstedastij Lisá. – Ábaj lav buossje, giehtoj sjávot. Ájnat uddni mujsta oajvve luoddu. – Ja mujsta ban bádne luoddu! tjumbádij</p>
<p>Dijdaldiebme. Gullam lij moalggemav. Muv vidjura li dujsta hájn vil nievrebu! – Alle de uddni fággáda, javlaj Lisá. Mielastis lij dal máhttelis ráfev såbadit. – Vierttijin edesik fággádasstelit, valla en dal mälggadav, javlaj Dijdalduobme. Gallen le dálla? Dijdaldiebme klåhkas gehtjastij: – Bielle-vidán. – Fággádinno gudá rádjáj, de gis mállásijt bårron, oajvvadij Dijdalduobme. – Dahkun de navti, nubbe hálvva håjen guorrasij.</p>
<p>Näjttso munnuv gähttjus. Ale val ilá lahkana, duoddistij Lisáj. Månnå má gájkav vuojnnemam tsábmestav, gå ållu älláv. – Ja månnå gis gájkav jåksåmam tsábmestav, 66bigodij Dijdalduobme. Juska vil vuojnáv, jali iv! Lisá tjajmádij: – Álu dávk de muorajt dejva. Dijdalduobme gehtjastij birrasis. Dudálattjan måjudij: – Na, iv gåjt jáhke gergadijnema åvvånis muorra tsäggot báhtsá dán dajvan! – Vil de gájkav dahkabihtte skuvgá diehti! ikteli</p>
<p>Lisá. Hájn vil doajvoj lulujga hehpanasstet dákkár ruge diehti fággádimes. – Iv lulu vuojga berustam, javlaj Dijdalduobme, jus ij skuvggá lulu ådå årrum. – Sávav dal stuorra garjjá bådisj, ussjolij Lisá. – Gulá, munnun le dåssju akta svierdde, javlaj</p>
<p>Dijdalduobme vielljasis. Valla ane dådnå de rássjosuojánav. Basstá ham dahta. Álggon dal, germut má, ja ihkeva sjävnnjadav buktá. – Ja vil sjävnnjadappov, duoddistij Dijdaldiebme. Germudij nåv spájtta, vaj Lisá jáhkkegådij de dal átjegav buktá. – Mij suohkkis, tjáhppis balvajt le duohta? javlaj. Man jåhtel gis! Vuojnnet danna li tjabu soaje! – Garjjá! Dijdalduobme tjuorvvistij várrodittjat.</p>
<p>Vieljatja viehkkájga ja dan ga båttå lijga juo gáhtum. Lisá de viehkalij vuobmáj ja stuorra muora 67vuolláj ganugastij. – Ij dal garjjá muvva dánna jåvsåtja, ussjolij. Ilá stuorre, ij nagá muoraj gasskaj suogŋat. Jus dal ij lulu sälldát rabmat! Biekkas dán vuomen! Gehtja gis! Dale de soabmásis lijnne vuolggá!68</p>
<p><em type="bold">Vidát lågos Hullo ja tjáhtje </em></p>
<p>Lisá håladijn doahppistij lijnev, ja åtsåj de dan niehkev. Vielggis Rådnik viega bådij vuomes.</p>
<p>Goappátjijt giedajt lij salástam girdde láhkáj. Lisá jálot manáj sunji lijnev vattátjit. – Galla buorre, gå dánnák soajttiv årrot, moalgedij Lisá Rådnigav lijnijn gárvodattijn.</p>
<p>Viehkedis ja ballám Vielggis Rådnik dåssju gehtjadij suvva. Tsamá gärddádij juojddá allasis, gulluj lájbbe-ja-vuodja, lájbbe-ja-vuodja. Lisá de árvvedij, jus åvvånis ájgoj ságastit, de vierttij iesj davva nahkat. De tjábbát hoalláj: – Le gus Rådnik gárves ságastittjat?69– Jus mielastit lav gárvoj, vásstedij Rådnik. Iv la gåjt ietjam mielas åvvånis navti. Lisá buojkkáj ittjij lijssi rijddat juo ságastahtjamin, de måjudastij ja jårkij: – Jus dal</p>
<p>Allagam luluj muvva duolla bagádit, de luluv, ármi buvtáv, gähttjalit. – Majdis iv ban sidá dådnå gähttjala! njimmurij</p>
<p>Rådnigasj. Gárvvunam lav juo guokta tijma. Vuojnunagi buorep luluj, Lisá mielas, jus ietjas luluj iehtjádijn gárvodahttet. Sieldes doasso lij dálla. – Juohkka áhta le tjuollot, usjudij Lisá. Ja Rådnik le vil ållu májdden! Gatjádij de: – Galgav gus dujsta lijnev siejggistit? – Iv dádjada, mij le boasstot! moalgedij Rådnik håjet. Lijnne lisj dávk moaren. Dähppodam lav duoggu–dággu, ájnat ij huoman dudá! – Ij siejggidahte, diedá ham, jus dähppoda dåssju avtan bielen, giehtoj Lisá ja tjábbát lijnev siejggistij. Ja vuoj lijka, makta dujsta li vuopta duoggum! – Tjåhkom le dajda snårrum! sjuohkestij Rådnik.</p>
<p>Iektu gis rájdam gáhtolij. Lisá tjábbát tjåhkomav luovvij ja buktemis milta vuoptajt njuolggij.70– De la ham åvvånagi tjáppep! javlaj, gå lij májdijt divvum. Ajtu galggi viehkev hásadit! – Muojon duvva lágedav! vásstedij Rådnik.</p>
<p>Slehtav vahkkuj ja juomov färtta maŋep biejve. Lisá hähttuj tjajmádit: – Iv sidá muvva bálkki, iv la ga juomojda mielastuvvam. – Oalle njálges juomo, giehtoj Rådnik. – Iv huoman majdik uddni lágeda. – I ga lulu oadtjot, juska vil lulu sihtat, javlaj</p>
<p>Rådnik. Njuolgadus le: Juomo idet ja juomo iektu, ájnat e goassak juomo uddni. – Muhttijn gåjt hähttuji juomo adjáj uddni, vuosteldij Lisá. – E, javlaj Rådnik. Juomo färtta maŋep biejve.</p>
<p>Uddni gis ij la maŋep biejvve. Árvveda má. – Iv dádjada, javlaj Lisá. Almma juorrulav! – De ham, gå mådtsot vieso, jaskadij Rådnik.</p>
<p>Álgon agev dájssalastá... – Mådtsot viessot! tjuorvvistij alvaduvvam Lisá.</p>
<p>Iv la goassak gullam! – Valla edna ávkke le huoman. Mujtto gållåmijt ja gållågoahtte ájgev mujttá. – Diedáv galla ietjam mujtto dåssju gållåmijt 71mujttá, tjuottjodij Lisá. Iv mujte ájgev, åvddåla le juo gållåm. – Nievrre galla, gå dåssju gållåmijt mujttá, iktelij</p>
<p>Rådnik. – Majt gis iesj buoremusát mujtá? gatjáj Lisá. – Na, tjuodtjelij vahkos maŋep vahko dáhpádusájt, moalgedij Rådnik. Buojkodittjav</p>
<p>Gånågisá diedediddjes, javlaj suormmasis njuobrev biejadijn. Dálla le giddagisán, suvva nuktali, riektáássje esski boahtte gasskavahko álggá. De ham maŋutjissaj vierev dahká. – Majt de, jus ij goassak vierev dagá? – Gájkin buoremus má de luluj, ij gus? Rådnik njuobrev tjuvddásis snuoritjijn tjadnalij. Lisá lij galla davva vuosteldik: – Diedon, buoremus luluj, valla ij de suv nuktalibme buorep lulu. – Boasstot håla! javlaj Rådnik. Nuktaluvvi gus iesj gudi goassak? – Vierij diehti, miededij Lisá. – Ja buorráni, árvvedav má! giehtoj Rådnik mahkas vuojttelissan. – Ajtu, subtsastij Lisá. Ájnat dalloj lidjiv juojddá dahkam, vaj de nuktaluvviv. Dale ham sieradus. 72– Valla, jus i lulu dahkam, tjiddij Rådnik, de luluj buorep. Buorep, buorep, vil buorep! Juohkka buorep gielas låggŋij, desik de farra sjnjiráj. Lisá giehttogådij juoga le vihken, gå Rådnik sälldát rihtjogådij. Ja ittjij desti gárgadisáv ålli. – Vuoj, vuoj, vuoj! ritjoj Rådnik giedajnis siejvedijn, dagu luluj davva luovvidit. Suormmam varddá! Vuoj, vuoj, vuoj! Ritjoj jur sviellavuoná láhkáj. Lisá bieljijdis giedajgum suodjalij. – Mij le dal? gatjádij Lisá, vallak luluj gullut.</p>
<p>Le gus suormav tjuohpadam? – Iv la, iv hájn, vásstedij Rådnik. Valla ruvva láhkáj gis... vuoj, vuoj, vuoj! – Goassa de tjuohpadittja? gatjádastij Lisá.</p>
<p>Tjajmádij. – Lijnev tjavggidattijn, njigádij suddilme Rådnik.</p>
<p>De májdde duojáŋaj rahpus. Vuoj, vuoj! Håladijn de gåjt de májdde rahpusij. Rådnik gis giddistij, gähttjalij dahppalit. – Várrogisát val! tjuorvvistij Lisá. Båddnjot davva adnala! Lisá májdev oattjoj giehtasis, majdis ilá maŋŋet. Ájmme lij tjärránam, ja Rådnik lij suormav tjuoggistam. – Dánen de vardáv, måjådastij Lisáj. Buojkká ham de, gåktu ájgge dáppen gållå.73– Manen gis i dálla ritjo? Lisá lij gárves bieljijdis vaden suodjalittjat. – Na, ållim lav ham juo rihtjomis, subtsastij</p>
<p>Rådnik. Manen de luluv rihtjogoahtet? Dáj muttoj tjuovgudatjáj. Garjjá lisj má de ierijt háledam, javlaj Lisá. Buorre, gå le gájddam.</p>
<p>Jáhkkiv guolmudatjáj. – Jus lik iesj luluv buktet navti ávvudit, moalgedij</p>
<p>Rådnik. Majdis iv goassak njuolgadusáv mujte.</p>
<p>Sjamen dávk littja, dán vuomen årodijn ja sidodat milta sjållerdattijn. – Juska galla jirbbahav! miededij Lisá håjet.</p>
<p>Aktugasj ietjas ussjolattijn de stuorra gadnjala goabbák nierav gålgåjga. – Allu då navti årru! tjuorvvistij suddilme Rådnik.</p>
<p>Dármeduvvam giedajdis ruvvij. Ussjola lik, man buorre näjttso la. Ussjola lik, man guhkás la uddni jåvsådam. Ussjola, gallen le. Ussjola ihka majt, ájnat allu då tjierru! Lisá hähttuj tjabu gadnjalij gålgådijn dássta tjajmádit. – Máhtá gus ussjolattijn tjierok årrot? – Navti ham dahká, diededij Rådnik jasska. Ij ham aktak buvte guokta ássje buohtalakkoj dahkat. Álggun návti: Man vuoras la? – Ållu snivva bielle-gáktsa jage.74– I hähttu ållu snivva javllat, iktelij Rådnik. Jáhkáv dasi adjáj snivudagá dagi. Dálla dal dådnå dási jáhkitja: Månnå lav tjuodeavta jage, vidá máno ja avta biejve vuoras. – Iv ban dasi máhte jáhkket! javlaj Lisá. – I gus? gatjádij Rådnik suttalusjá. Gähttjala gis ådåsis. Vuojŋadaste, tsápptsista tjalmijdat. Lisá tjajmaj: – Ij lijssi gähttjalit. Jáhkedahtes ássje älla jáhkedahtte. – Duostav má de tjuottjodit dådnå illa jáhkátjit heva hárjjánam, giehtoj Rådnik. Duv vuorrasin de agev jáhkkiv bielletijmav juohkka biejve.</p>
<p>Ajtu, muhttijn jáhkkiv gudá jáhkedahtes ássjáj idedisbiebmoj åvddåla. Dale ham lijnne vaden luojttá! Májdde lij Rådniga håladijn rahpusam, ja ruodjo de lijnev jågåtja rastá båssistij. Rådnik gieda särrot oagodatjáj, dán bále gis vil lijnes jåvsåj. – De le lijnnám vaden mujna! tjuorvvistij ávos.</p>
<p>Vuojnitja dal, gåktu iesj davva dähppodastáv! – Na, de lisj má de dujsta suormma buorránam, javlaj Lisá rasstidijn jågåtjav Rådniga lusi. – Åvvånagi buorep! giehtoj Rådnik. Joarkkan de bähkogådij. Åvvånagi buo-uorep! Buo-ärep!</p>
<p>Bä-ä-ä-ärep! Bä-ä-ääh! Maŋutjissaj gulluj guhkes bägos, dagu Lisá luluj sávtsav balldalam.75</p>
<p>Lisá gehtjadaláj Rådnigav, guhti vuojnnuj hulluj gurppasam. Lisá tjalmijdis ruvvistij ja vaden gehtjastij. Ittjij buojkká, mij lij dáhpáduvvam.</p>
<p>Lej gus oassásin? Ja lej gus duohta... tjåhkkåhij gus ajtu sávttsa duostudagá åvdån? Ruvvij Lisá ietjas tjalmijt, ármi buvtij, huoman lij majdik dádjadik. Sjievnnjis oassásattjan garŋŋelijt duostudagán duvdij, ja åvdånis lij vuoras sávttsa.</p>
<p>Sådnå tjåhkkåhij dibma tjåhkunin, ja lij gådemin.</p>
<p>Duolla–dálla Lisáv gehtjastij stuorra tjalmánij tjadá.76– Majt lulu oasstet? gatjádastij sávttsa vijmak gådemis båddistattijn. – Iv hájn diede. Lisá galla tjábbát vásstedij.</p>
<p>Vuostatjin dávk luluv birrasim guovllat. – Guovllat lulu åvddånit ja báldajdisát, ájnat i gåjt de ållu birrasit guovllat, jus dal maŋŋeoajvenit ij lulu tjalmme, javlaj sávttsa. Majdis Lisán ij lim dakkár. Danen de gärssulastij ja guovlaj hilldojda dajda jårgijdattijn. Oases lij dievas goammbelijs. Goammbelamos lij huoman agev, gå hilldov snivva gehtjadaláj vuojnátjit, maha danna lidjin, de lij jur dat hilldo guoros. Ihka vil goappák bielen lidjin dievas hilldo. – Dán saje gálvo nåv jåhti! moalgedij Lisá hálvva håjen, gå lij dåssjen båttåtjav stuorra, tjuovggis ádav guorram. Muhttijn lij dahta doahkko, muhttijn gis vädtsakskáhppo, valla agev lij esski maŋep hilldon. – Dáhta le gájkat bahámus...</p>
<p>Valla gulátja då, moalgedij hähkkat. Guoratjav dávva gitta bajemus hillduj. Ij val de dassta rábev tjadádittja! Majdis ittjij ga dát ájádus dåjma. Áhta rábev sjáv–sjávot tjadádij, mahkas luluj dasi hárjjánam. – Le gus mánná váj skuvggá? gatjádij sávttsa.</p>
<p>Avtajt spihtojt vil adnegådij. Jus vilá navti 77gärssula, de måjdåstahtá muvva. Sávttsa gådij dálla lågenannieljij spihtojgum, ja Lisá ittjij alvaduvvam gähttjamis ietján buvte dahkat. – Gåktu lik buktá nåv måttijgum gådet? ájádaláj imájdalle mánná. Tjile muodugin má sjaddá! – Buvtá gus suhkat? Sávttsa avtajt spihtojt Lisáj lagádij. – Binnátjav... Valla iv gátten, iv ga spihtojgum... tjielggigådij Lisá, gå giedajis spihto ájrron sjaddalijga. De lijga sávtsajn hähkkat vantsatjin.</p>
<p>Gátte milta gålgåjga. Ittjij de mige lijssi, ájnat buoremusát suhkat. – Dålgå! tjuorvvistij sávttsa ja vil avtajt spihtojt bigodij. Ij lim gullat vásstedahtte iktem, danen Lisá lij sjávot ja davedij. Juoktá lij tjáhtje mielastis almma tjuollot, gå ájro muhttijn spájtta tjáhtjáj jåhtin, ájnat jurra de dåppet badjánin. – Dålgå! Dålgå! tjuorvodij sávttsa ienep spihtojt adnegoadedijn. Ruvva láhkáj så de rábbáv oattjotja. – Rábbátjav! ussjolij Lisá. Muojon oattjov. – Ittji gus gulá tjuorvvistiv dålgå! tjuorvoj sávttsa suhton, adnegådij gis håredievav spihtojs. – Ajtu gulliv, vásstedij Lisá. Álu tjuorvvista, 78jieddnát vil. Gulá, gånnå li rábbá? – Na, tjátjen, diehttelis! giehtoj sávttsa. Spihtojt tsåggågådij vuoptajdises, gieda má lijga juo dievvam. Dålgå, duvva ban de gåhtjov! – Manen lik álu dålgijt giehto? gatjádij Lisá hálvva asjmen. Iv la má månnå lådde! – Le galla, vásstedij sávttsa. Dådnå la gásasj. Dánen Lisáv bahojdastij, de oanegattjav lijga váni ságastalák. Sugájga savvunav, muhttijn ájrojt garrasit adnaliddje sjuonjojt, muhttijn gis muoraj vuolev. Agev huoman åjvij bajelt tsäggahiddje dartaj gaskav. – Gulá! Dánna ham li njálgugit hapsijdiddje ruogo! javlaj Lisá ávvusa. Gehtja gis, galla li tjáppe! – Ale muvva dajs guládahte, biehtoj sávttsa. Ittjiv månnå dajt dási buvte, iv ga ájgo gádodit. – I gåjt, valla månnå ham... Gulá, en gus ganugaste ja dajt tjoaggela? vájnnodij Lisá. Visjá gus vantsav ganugahtestit? – Gåktus luluv månnå vantsav ganugahttet? gatjáj sávttsa. Jus dådnå lulu hiejttet suhkamis, de vanntsa ganugisj. Dibdijga vantsav jågåv gålggåt, desik njesaj sillne ruogojda. 79</p>
<p>Sasátja snivva máhtsoduvájga, ja giedatja gitta garŋŋelijda luojteduvájga tjáhtjáj guhkes ruogojt doajátjit. Lisá de vajálduhtestij sávtsav ja suv gådemav. Guggŋidij bárddaga badjel, vaj bárggeldam vuopptagietjijt buonjádij tjátjen.</p>
<p>Ja vájmmelis, tjuovggis tjalme aktas nuppev tjoahkkev ájtsajga. Navti de Lisá ihkeva njálgugit hapsijdiddje ruogojt doaboj. – Gå dal ij vanntsa gåbmånittja! moalgedij allasis. Vuoj, dála ham ållu härvvá! Majdis iv jåvså. Ajtu Lisáv hálvva hárddin, mahkas suv mielas diedulattjat. Juska nagáj gallev tjáppes ruogov tjoaggelit, gå vanntsa dajt vásij, de lidjin guoran agev ålemahtes, härvváp ruogo. – Tjáppemus ruogo li agev mälggadappon! iktelij maŋutjissaj, ja sjuohkedij dajda, gå nåv narigis láhkáj mälggadappon sjaddin. Lisás niera ruopsudin, gieda ja vuopta goajkkun, gå sadjásis máhttsalij. Tjuolldegådij dal áttjak tjoaggám árvojdis. Villap dal, juska ruogo gållnågåhtin, hapsav ja tjábbudagáv luojttin, vallak dajt li tjoaggelam.</p>
<p>Tjabu oalle hapsijdiddje ruogo dåssju oanegattjav bissu, ja dá niego ruogo muohttaga láhkáj suddalin juolgij åvdån fievvamis. Lisá gåjt dávva jurra de ielvij, galla ietjá ássje dálla ussjolahttin.80</p>
<p>Ejga la sávtsajn mälggadij gålggåm, gå ájrro tjáhtjáj dähpoj. Lisá giehtoj ittjij ga åvvånis luovvana, ja danen ájro nubbe giehtje Lisás gájbev dejvaj. Ihka vil Liságusj ritjádij vuoj, vuoj, vuoj, de ájrro suvva tsábmestij duoptos ruogoj sähkáj.81</p>
<p>Lisá ittjij galla báktjana ja vaden tjuodtjánij.</p>
<p>Sávttsa dåssju gådij, mahkas mige ij lulu dáhpáduvvam: – Dale ban de rábbáv oadtju! Lisá sadjásis tjåhkkidij ávon, gå lij vilá vantsan. – Oadtjuv gus? Ittjiv vuojne. Lisá várrogisát gábbmis tjáhtjáj guovlastij. Gå lik ij lulu luojttám, hálijdav má rábbátjav fáron sijddasim! Majdis sávttsa sjliesjkedij ja hájn vil gådij. – Le gus dággu moadda rábbá? gatjádij Lisá. – Rábbá ja vájku maha, javlaj sávttsa. Ållo gávnadahttá, gå diedá, majt sidá. Na, majt de lulu oasstet? – Oasstet! goappátjagá alvaduvvam ja suorgganam Lisá gärddádastij. Ájro, vanntsa, ja tjabu jåhkå lidjin gáhtolam. Máhttsam lijga sjievnnjis oassásij. – Månev luluv oasstet, moalgedij Lisá muoden.</p>
<p>Gullus hadde. – Vihtta neljadisá avtas, guokta guovtet månes, giehtoj sávttsa. – De guokta libá avtas hálbebu, javlaj Lisá imájdalle giellaj. Bursav råkkåstij. – Dalloj hähttu goappátjijt bårråt, jus guokta oastá, bigodij sávttsa. – De sidáv avtav, vásstedij Lisá ja biednigijt 82duostudahkaj biejaj. Ussjolij allasis: – Márjju äbá bårådahte. Sávttsa biednigijt váldij ja skáhppuj tjiehkalij ja javlaj: – Iv goassak majdik bieja soabmása giehtaj. Ij lulu dåhkkidahtte. Galga farra iesj viedtjat. Daj bágojgum sávttsa manáj oassása nuppe gähtjáj ja månev duollidij hillduj. – Manen så lik ij lulu dåhkkidahtte, ussjolij Lisá.</p>
<p>Gábjoj bievdij ja tjåhkunij milta, oases lij vuojn nuppen gietjen oalle sjävnnjat. Månne vuojnnu mälggadappon muv lahkanattijn. Gähttjat, le gus dáhta tjåhkun? Danna ham li oavse! Oavddo galla, gå muora dánna sjaddi! Dála ham de vil jågåsj! Galla gåjt imálamos muv guossidam oases! Návti de jårkij, juohkka lávken hájn vil imájdalá.</p>
<p>Gájkka muorran sjattaj Lisá jåvsådattijn, de ussjolij månne aj muorran sjattasj. 83</p>
<p><em type="bold">Gudát lågos Huppas Duppas </em></p>
<p>Månne gis stuoroj vil stuorromistes ja sjattaj vil ulmutja lágátjin. Davva lahkanasstám Lisá de ielvij danna lidjin tjalme, njunnje, ja njálmme.</p>
<p>Ållu guoranis de tjielgaj dáhta lij iesj Huppas</p>
<p>Duppas. – Ij lulu ietjes! javlaj allasis. Diedáv galla, dagu namáv luluv muodojis birra låhkåt. Nammas luluj vájku tjuohtti tjáleduvvam dájn stuorra muodojnis. Huppas Duppas allagis siejnen tjåhkudaláj juolge ruossot bednaga láhkáj. Siejnne nåv giedtse, Lisá galla ájádaláj, gåktus lik danna dabrrahij. Ja de vil lijga sujsta tjalme nuppe guovlluj dähppum, vaj de ittjij Lisáv åvvånis ielve. Danen de Lisá jáhkij huoman luluj dievdeduvvam doahkko. – Galla gåjt de måne muoduk! ivtij Lisá jieddnát.</p>
<p>Tjuottjoj gieda gárvvása suvva duostotjit, vuordij má ihka goassa luluj ravggat. – Muvva ban de bahojda, moalgedij Huppas</p>
<p>Duppas sjávodisvuoda maŋŋela. Håladijnes lij váni Lisáv gehtjak. Bahojda ban de månnen nabdedijn. – Giehttuv dådnå la måne muoduk, buojkodij 84</p>
<p>Lisá. Muhtem måne li má tjáppe, diedá ham, duoddistij. Doajvoj iktemistes luluj juoktá tjábbudahka sjaddat. – Muhtem ulmutja, moalgedij Huppas Duppas ieme láhkáj ierijt gehtjadijn, älla njuorakmánás jiermmábu! Lisá lij váni diedek, majt luluj vásstedit. Ij lim dáhta mielastis ságastallam, ussjolij, gå Huppas</p>
<p>Duppas má ittjij goassak sunji majdik javla. Ajtu, maŋemusát lij muorraj hållam. Dajnas de allasis gärddádij:</p>
<p><em type="italic">Huppas Duppas siejnen tjåhkkåhij, Huppas Duppas alvot ravggalij. Ettjin ga gájkka Gånågisá ålmmå, råse Huppas Dubbasav sadjásis divvot buvte. </em>– Maŋemus gárgadis le gullunagi ilá guhkke, duoddistij. Vargga jieddnát, vajálduhtij Huppas </p>
<p>Duppas såjtij gulldalit. – Allu då nåvti ietjajnit dublleda, moalgedij</p>
<p>Huppas Duppas. Vuostasj bále Lisáv gehtjadij.</p>
<p>Giehto gis namát ja måhkijstat. – Nammam le Lisá, ájnat...85– Tjuorbes namma galla! tjumbádij gierddamahtes Huppas Duppas. Mij le? – Galggá gus namma juonen årrot? guoktálattaj</p>
<p>Lisá. – Majt val de, nåskådastij Huppas Duppas.</p>
<p>Ietjam namma le má hábmám. Vuogas, tjáppes hábme vil de. Duv lágásj namák luluj vargga ihka mij. – Manen gis ållu aktu allasit dánna tjåhkudalá? gatjádij Lisá rijdov álgek. – Na, ij má aktak siegenim tjåhkudalá! tjuorvvistij Huppas Duppas. Jáhkki gus iv lulu buktet vásstedit? Jäsko iehtjádav. – Ij gus gietten lulu vuohkasabbo? gatjádastij</p>
<p>Lisá. Ittjij ájgo månadisáv hásadit, ájnat låjes luondos dán sjivnnjádusá diehti mårådij. Siejnne le ham nåv giedtse! – Sieldes álkkes månadisájt ham jäsko! mudárdij</p>
<p>Huppas Duppas. Diedon ij mielastim lulu! Jus dal gudi goassak luluv ravggalit, vájku iv, valla jus ajtu luluv... Baksimijdes tjavggistij ja vuojnnuj nåv alvvusin, Lisá jurra de nagáj tjajmak årrot.</p>
<p>Jus luluv ravggalit, jårkij, de le má Gånågis jáhttám... iesj jáhttám... jáhttám... – Gájkka ålmmåjdis ja råsijdis viehkken rádjat, tjumbádij Lisá hálvva vastet.86– Skälmma la má dådnå! tjuorvvistij Huppas</p>
<p>Duppas ja hähkkat älláj. Dådnå la gulldalam uvsaj åvdån, muoraj gaskan, riehpenrájgijn, jali ietján i lulu diehtám! – Iv la ban de! giehttolij Lisá. Girjen låhkåm. – Váj de nåv! Soajtti ham dakkár giehtojt girjjen tjállet, moalgedij Huppas Duppas suoddno giellaj. Davva de lulu Sámeednama ájgálvissan nabddet, lulu ajtu. Gehtjasta dal muvva! Månnå lav Gånågissaj hållam, månnå. Márjju i desti muv lágátjav iejvvi. Duodastittjat iv goarssudalá de bádjuv duvva ietjam giedastim buorástahtátjit. Bieljes bälljáj måjudij guvnjádattijn, vargga ham de siejnes ravgaj, ja Lisáj giedas gálggij. Lisá suvva muoden gehtjadij buorástahtedijn: – Jus lik luluj ienebuv måjudallat, de njálmmebiele lulujga maŋŋeoajvenis äjvvalit, ussjolij. Iv de diede, gåktu oajvves de luluj sjaddat! Baláv juohkásit luluj! – Gájkka suv ålmmå ja råse, jårkij Huppas</p>
<p>Duppas, lulun muvva duollidasstet, lulun galla!</p>
<p>Valla mådja ham ilá spájtta ságastin, máhttson maŋep moalgedimes åvdebuttjaj. – Iv mujte, mij lij, vájvahij Lisá. – Na, álggon de ådåsis, mierredij Huppas</p>
<p>Duppas. Dálla månnå mierredav ássjev. Lisá mielas hålaj ságastallamis, dagu luluj dáblos 87giehttot. Dála gåjt dunji de gatjálvis: Man vuoras javlli la? Lisá lågåstij: – Bielle-gáktsa jage. – Boasstot! tjuorvvistij Huppas Duppas ávon.</p>
<p>Ittjij dakkárav goassak iktela! – Jáhkkiv gatjádi man vuoras lav, tjielggij Lisá. – Jus luluv gatjádam, de luluv navti adjáj javllam, vásstedij Huppas Duppas. Lisá ittjij galga rijddalahtjat, de åroj sjávot. – Bielle-gáktsa jage gis! gärddádij Huppas</p>
<p>Duppas usjudalá. Unugis jage. Jus mujsta lulu jässkot, de luluv bagádit giehtjan bátsátjit.</p>
<p>Majdis ilá maŋŋet gåjt dálla. – Iv goassak sjaddama rádijt ánoda, tjuottjodij</p>
<p>Lisá mihát. – Ilá mihá gus? gatjáj nubbe. Lisá hájn vil mihástaláj dán gatjálvisá diehti. – I gåjt aktu nagá vuorastuvvamav gåhtsat. – Márjju iv aktu, javlaj Huppas Duppas. Valla guovtes gåjt lulujga nahkat. Tjiehpes viehkijn lulu giehtjan báhtsám. – Dujna le galla tjáppes avve! moalggelij Lisá.</p>
<p>Mielastis lijga dal nuohkásav jagijs giehttum, 88ja jus vuorodijga ássjev mierredit, de lij gis suv vuorro. Gåjt de, divudastij usjudaládijn, gåjt de tjáppes måhkke, galggiv javllat... ij, avve le ham... ándagis! duoddistij, gå Huppas Duppas lij alvot moaskedam. Sávvagådij ij lulu ássjev ga mierredam. Jus dal luluv árvvedam, ussjolij, mij luluj tjiebet, mij gis ålem! Huppas Duppas lij suhton, juska sjávot tjåhkkåhij. Ja gå de vaden sáhkadatjáj, de rábmásit mudárdatjáj: – Alvvusit galla mättá, sárnoj, gå i buvte måhkev aves tjuolldet. – Diedáv galla huohppelasj lav, Lisá miededij. Vil de nåv vuollegit, vaj Huppas Duppas másjaj. – Dáhta le måhkke, mánná, ja vil härvvá.</p>
<p>Árvveda ham. Vattáldahka Vielggis Gånågisás ja</p>
<p>Rådnigis. Na ham de! – Ajtu gus? gatjádij Lisá. Dudáj huoman buoragit mierredam rudnamássjásis. – Vattijga munji, giehtoj Huppas Duppas ájádusájnis. Buolvav biejaj nuppe nali ja davva giedajisgum sjpiedtjistij. Vattijga munji riegádahtesbiejve vattáldahkan. – Ándagis, majt javlli? gatjádij imájdalle Lisá. – Iv gis moaske, vásstedij Huppas Duppas. – Ájnat mij le riegádahtesbiejve vattáldahka?89– Na vattáldahka, gå ij la riegádimbiejvve, diedon. Lisá ussjolastij ja de moalgestij: – Mielastim buoremusá li riegádimbiejve vattáldagá. – I åvvånis árvveda, majt hoalmmeda! tjuorvvistij Huppas Duppas. Galla biejve li jagen? – Gålmmåtjuohteguhttalågevihtta, vásstedij Lisá. – Ja galli le riegádimbäjvvát? – Akti. – Ja jus gålmåttjuodesgudátlågesvidát avtav gádoda, galla li de? – Gålmmåtjuohteguhttalågeniellja, diedon. Huppas Duppas hálvva gáddalij: – Ienni luluv tjále dávva tjoavddet. Lisá ittjij másja måjudit mujttogirjátjav råkkåstattijn. Låhkågådij:90</p>
<p>Huppas Duppas girjev váldij ja snivva davva gehtjadaláj: – Vuojnnu duollan. – Vuolusåjvij le ham dahta! tjumbádij Lisá. – Majt val de! sjamáj Huppas Duppas, gå</p>
<p>Lisá sujsta girjátjav jårggålastij. Mielastim lij vil juoktá tjuollot. Gåktu juo giehttuv, de vuojnnu ham duollan. Juska dal iv la hájn <em type="italic">365 - 1 = 364 </em>91astijdam snivva guoradallat. Duodas gåjt gålmmåtjuohteguhttalågeniellja biejve li, gå máhtá riegádahtesbiejve vattáldagájt oadtjot. – Ajtu, moalgedij Lisá. – Ja dåssju akta, gå riegádimbiejve vattáldagájt oattjo, buojkká má. Dale ham rámmpo! – Iv rat dádjada, manen rámpov giehto, javlaj </p>
<p>Lisá. Huppas Duppas niejde måjådastij: – Diedon i, åvddåla buojkodav. Giehtov ham dale ham buorre ållijiddje oarre! – Valla ij la má rámmpo buorre ållijiddje oarre, vuosteldij Lisá. – Anedijnám bágov, Huppas Duppas hálvva bielkij, de le báhko muv miela milta, ij ietján. – Gatjálvis lisj de, jus de máhtá bágojda biedjat moadda diedo, tjuottjodij Lisá. – Gatjálvis lisj de, guhtimusj le oajvven, giehtoj</p>
<p>Huppas Duppas. Divna le dale. Lisá ilá juorrulij, vaj ittjij majdik javla. Danen de</p>
<p>Huppas Duppas hållagådij: – Daha li vuoboga, gåjt de muhtema. Sierra láhkáj verba, mihámusá.</p>
<p>Adjektijvajt hájn gierda, ájnat i verbajt. Valla månnå galla rijbav divnajn! Tjuornadis! Navti galla sárnov!92– Lulu gus de giehttot, mij dahta le? vájnnodij</p>
<p>Lisá. – De esski jiermmás mánnán sáhkada, dudáj</p>
<p>Huppas Duppas. Tjuornadis le, gå mådja lin dal nuohkásav ságastam dat ássjes, ja de luluj buorre, jus lulu ájggomat bigodit, gå iv má jáhke dánna iellemat gålåda. – Galla gåjt de akta báhko ålov subtsas, moalgedij Lisá ájádalle giellaj. – Gå bágov edna bargadav, giehtoj Huppas</p>
<p>Duppas, de agev duottev mákselav. – Vuoj! iktelij Lisá. Ilá imájdaláj iehtjádav javlatjit. – Na, vuojnnet lulu muhtemav, gå båhti lusásim lávvodagá iehkeda, subtsastij Huppas Duppas.</p>
<p>Oajvev suvdostahtij alvot bieles bälláj. Bálkáv ham gájbbedi, árvveda má. Lisá ittjij jäsko, majna mávsij. Danen ep diede. – Sluohkasit bágojt tjielggi, májnoj Lisá. Lulu gus danen munji Sjoagos-divtav buojkodit? – Gullon davva, gåhtjoj Huppas Duppas.</p>
<p>Buvtáv divna gudi goassak gávnaduvvam divtajt buojkodit. Ja vil moadda hájn gávnaduvvamahttása! Gullunagi máhttelis lij, de Lisá vuostasj versav lågåj:93</p>
<p><em type="italic">Máleldis lij, ja njällás gáhppela Girrin ja guorrádin åvmmasin. Ållu sålven lidjin håddela, Ja mäsijs dårdå ruojddelin. </em>– Nuoges, álggon dajna, tjumbádij Huppas </p>
<p>Duppas. Dánna le galle gássjelis bágo. Máleldis le mállásij åvddåla iehkedis, gå málestatjá. – Dádjadav, javlaj Lisá. Na njällás? – Na, njällás le njavllen ja ällás. Ällás le viesso.</p>
<p>Gulá dáhta le masstabáhko. Guokta bágo aktan. – Buojkkáv dal, moalgedij Lisá ussjola. Maha li de gáhppela?94– Gáhppela li hálvva gierkij lágátja, hálvva dädtjulagáj lágátja, ja hálvva ruksaruovdij lágátja. – Gullunagi da juhtusa imálattjan vuojnnuji. – Ajtu, duodastij Huppas Duppas. Guorátjav dahki biejvveájggelåhkkij vuolláj. Ja vuostájn viessu. – Gåktu de girrin ja guorrádin? – Girrat le gärssulit dagu giroskåvppå. Guorrádit le guorátjijt bállet. – Ja åvmas lisj de sjalljo biejvveájggelåhkke birra, javlaj Lisá. Alvaduváj, man sluogas lij. – Diedon. Dahta le åvmas, gå le mälggat åvddån ja mälggat maŋus. – Ja mälggat goappátjijn bielijn, duoddistij Lisá. – Na jur. Ja de juoga sålven le surgon ja håjen, nubbe masstabáhko. Ja håddel le hálvva råsjmagis lådde, man dålge juohkka guovlluj tsäggahi... Dagu viesso basáldahka. – Ja de vil, maha li galdas dårdå? gatjádij Lisá.</p>
<p>Juska vil duvva ålov dálla vásstedahtáv. – Na, dårddå le ruoddnis svijnne. Mavva mäsijs iv ållu diede. Jáhkáv oanedam le mälggadin sijdas, nappu måskudallam lidjin, árvvedittja. – Ja majt dahkin, gå ruojddelin?95– Na, ruojddelit le ruodjat ja sjnjurggot, ja daj gaskan gasnesta. Márjju ruojddelimen gulátja duobbelin vuovden. Gå la akti gullam, de má ajtu dudátja. Guhtimusj le dunji dákkár gássjelis ássjijt gärddádallam? – Girjen låhkiv, vásstedij Lisá. Valla munji le galla gullunagi álkkep divtajt gärddádam... mujttet</p>
<p>Dijdaldiebme. – Divtaj hárráj, de diedá má, javlaj Huppas</p>
<p>Duppas stuorra giedav vanáda. Månnå ham buvtáv divtajt gärddádit buoragit, dagu iehtjáda, jus dal hähttuv. – Vuoj, i galla hähttu! moalggelij Lisá. Doajvoj hiejtij álggemis. – Majt ájgov gärddádit, giehtoj váni Lisá moalggemis berustik, tjáleduvvam le dåssju duvva sjamádahtátjit. Lisá mielas dal ajtu hähttuj gulldalit, de tjåhkkidastij ja hálvva håjet moalgedij: – Gijtov.</p>
<p><em type="italic">Dálven, gå giette li bedjada, De dávva lávlov, vaj dådnå sjamuda... </em>– Ájnat iv lávlo, nåk tjielggistij.96– Vuojnáv i, javlaj Lisá. – Jus vuojná lávlov gus, vaj iv, de gåjt li dujna ienemusás buorep tjalme, huomahij Huppas </p>
<p>Duppas alvot. Lisá sjávvunij.</p>
<p><em type="italic">Gidán, gå vuobme ruonut, De gähttjalittjav sihtamam giehttot. </em>– Edna gijtov, javlaj Lisá. </p>
<p><em type="italic">Giesen, gå biejve li tjuovggada, De ihkap dáv lávlav dádjada. </em></p>
<p><em type="italic">Tjavtjan, gå gilgudi lasta, Báhppárij dávva tjálesta. </em>– Tjálestittjav, jus dallutjij hájn mujtáv, jáhtij Lisá. – Allu då navti moalgádallu, biehtoj Huppas </p>
<p>Duppas. Illa jiermmá ja muvva hárá.97</p>
<p><em type="italic">Guolláj diedádusáv rádjiv, Giehttuv dávva de hálijdiv. </em></p>
<p><em type="italic">Nuore guolátja de ham li Vásstádusáv buktám munji. </em></p>
<p><em type="italic">Guolátja subtsasti så, E da máhte, gå ... </em>– Iv galla ållu buojkká, javlaj Lisá. – Álkkebun sjaddá maŋenagi, vásstedij Huppas </p>
<p>Duppas.</p>
<p><em type="italic">Tjálliv sidjij javlatjit, Beras lulujda jegadit. </em></p>
<p><em type="italic">Guolátja vásstedin nirvudalá, Galla dálla moaren la! </em>98 </p>
<p><em type="italic">Várrodiv akti, várrodiv guokti, Huoman lidjin rádev lágedik. </em></p>
<p><em type="italic">Stuorra ja ådå rujtav gabestiv, Hiebalgis dagátjit, majt galggiv. </em></p>
<p><em type="italic">Tsåhkåm sjvatjástij, tsåhkåm sjvatjádij, Rudnen de rujttaj tjátjev vuolmastiv. </em></p>
<p><em type="italic">De soames munji subtsastij, Guole li viellidam ja oaddátji. </em></p>
<p><em type="italic">Vásstediv sunji ja bagádiv tjielggasit, Viertti de sijáv båktelit. </em></p>
<p><em type="italic">Jieddnát ja njuolgga javlliv, Bälljásis tjabu tjuorvvistiv. </em></p>
<p>Huppas Duppas vargga tjuorvvogådij dávva gärddádattijn. Lisá ussjolij balon: – Iv lulu mavga99diehti dale dat giehttár årrum!</p>
<p><em type="italic">Valla sådnå mihát bivtjudij, Ale jieddnát tjuorvo, munji moalgedij. Ja sådnå mihát bivtjudij, Javlaj iesj båktet luluj. </em></p>
<p><em type="italic">Ruksaruovdev hilldos válldiv, Iesj båvtåtjit manniv. </em></p>
<p><em type="italic">Gå uksaj lásan båhtiv, Giessiv, dassiv, goalkkaliv. </em></p>
<p><em type="italic">Gå uksa bátsij dahppot, Gähttjaliv rabástagáv gajkkot, ájnat... </em></p>
<p>Ållo ájgev årojga sjávot. – Le gus ållim? – Ållim, duodastij Huppas Duppas. Hivás.100</p>
<p>Galla gåjt de hähkkat någåj, ussjolij Lisá.</p>
<p>Huoman, dákkár tjielgas tsuojggimis luluj dal vuolgget, de mielastis luluj jalla báhtset.</p>
<p>Tjuodtjánij ja giedas gálggij: – Hivás de, dasik vaden äjvvalin! måjådij ármi nagáj. – Iv val diede, jus vaden äjvvalin, vásstedij</p>
<p>Huppas Duppas moasken. Gálggij Lisáj suormav.</p>
<p>Dådnå la jur iehtjádij lágásj. – Na, álu muodojs dal mujttátja, moalgedij Lisá usjudalá. – Jur dajna luojitjav, giehtoj Huppas Duppas.</p>
<p>Duv muodo li iehtjádij lágátja. Guokta tjalme, dála. Bielgijnis daj sajijt ilmen vuosedij. Njunnje guovddelin, njálmme gis vuollelin. Agev dáj lágátja. Jus dal dujna lulun tjalme njunjes avtan bielen, buojkulvissan. Jali njálmme badjelin gåjt aj luluj ávkken. – Iv de tjábbe littja, nádoj Lisá. Huppas Duppas gis tjalmijdis tsápptsistij: – Illa hájn gähttjalam ga. Lisá vuorŋedastij, jus Huppas Duppas luluj hållagoahtet, ájnat tjalme tsápptsot ja váni sujsta berustik, de Lisá vaden hivástahtij.</p>
<p>Vásstádusá dagi de ierijt njágaj. Allasis huoman låjdåstattijn giehtoj: – Gájkka duhtamahtes...</p>
<p>Dávva gärddádastij, gå hávsske lij nåv guhkes bágov iktet. Gájkka muv gudi goassak iejvvim 101duhtamahtes ulmutjijs... Váni ållik lij gárgadisáv.</p>
<p>Dálloj gis stuorra bávkedibme vuovdev gietjes gähtjáj doargestahttelij. 102</p>
<p><em type="bold">Giehttjit lågos Lädján ja Avtatjårvak </em></p>
<p>Doarroålmmå gurgadin vuomes ruohta, vuostatjin guovtes ja gålmås, de gis låges jali guoktalåges, maŋutjissaj vil nåv ålos, vuomev dávk dievddin. Lisá tjiellistij muora åvddåj, vaj ij lulu sidjij viehkkut. Gehtjadaláj de sijáv vásedijnesa. Ussjolij ij lim goassak iellemin vuojnnám dákkár vábbuliddje doarroålmmåjt. Jårådin agev duonna–dánna. Vallak akta ravgaj, de moattes suv nali jårrin. Gietten lidjin hähkkat hijoj hájoj doarroålmmåj håre. De båhtin råse tjuosko. Nieljegoanntsáj rijbbin doarroålmmåjs buorebuttjat, valla tjabu daha jårrålin duolla–dálla. Njuolgadussan såjtij vil råse sjtávttjalattijn de rijddijiddje dalága råses ravgaj. Avtat rajes hiemsse hájn vil hämssánij.</p>
<p>Lisá muojon vuomes báhtarij ujttuj, gånnå gávnaj Vielggis Gånågisáv gietten tjåhkkåhimen, tjáládallamin mujttogirjjásis. – Rádjam lav divna! tjuorvvistij Gånågis sjamen</p>
<p>Lisáv vuojnedijnes. Soajtti gus doarroålmmåjdam iejvvistit miehttsek manádijnát? – Soajttiv gis, vásstedij Lisá. Almmu moadda 103tjuodes lidjin mannamin. – Jus snivva javlav, de nielljastuorratjuohteguoktatjuohtegietjav,</p>
<p>Gånågis bigodij girjestis lågådijnes. Ittjiv galla máhte divna råsijt rádjat, árvveda má, gå spella guokta dárbaj. Iv la ga guokta viehkke rádjam.</p>
<p>Goappátja libá stádaj vuolggám. Gehtjasta vájku rahtebällájt ja diededa muvva, jus juoppáv soajtá vuojnnet. – Avtak rahten vuojnáv, javlaj Lisá. – Jus dal mujna lulujga dakkár tjalme, moalgedij</p>
<p>Gånågis muoden. Avtak vuojnnet! Vil de náv mälggadis tjabu! Iesj dán tjuovggan ájtsav dåssju ieme ulmutjijt! Lisá ittjij åvvånis majdik buojkká, sådnå gis hájn rahtev várddahij giedas slieŋadattijn: – Vuojnáv soabmásav! tjuorvvistij maŋutjissaj. Galla gåjt de suojmma låjdås... ja vil de sierra láhkáj labudallá.</p>
<p>Viehkke gahpadaláj ja gissjvurij guole láhkáj boadedijnes, ja edna giedajdis vanáj. – Ij ban, vásstedij Gånågis. Dahta le oarjjelij, ja oarjjelahá láhkáj dåmat. Navti dahká sjållerdattijn. Nammas le Nåmmel. – Ähtsáv gierugam N:v, Lisá nåk tsoabbmogådij, gå le njuorro. Vasjodav N:v, gå le narik.</p>
<p>Biebmav... biebmav... biebmav návrrahijn ja nuorjujn. Nammas le Nåmmel, ja årru...104– Årru nåråldagán, moalgedij Gånågis. Váni árvvedik de ståhkusij sebraj, Lisá åtsådijn hájn</p>
<p>N:a bájkkenamáv. Nuppe viehkke namma le Gårro. Dárbahav ham guokta boadátjit ja vuolgátjit. Akta boahtá, nubbe gis vuolggá. – Ánov duvva gärddádittjat, majt javlli, vájnnodij</p>
<p>Lisá. – Ij la buorre ádnot, javlaj Gånågis. – Valla månnå lav dádjadik, giehtoj Lisá. Manen akta boahtá ja nubbe gis vuolggá? – Ittjiv gus áttjak giehto? javlaj gierddamahtes</p>
<p>Gånågis. Dárbahav guokta viettjatjit ja guottátjit.</p>
<p>Akta viedtjá, nubbe gis guoddá. Dálloj Viehkke jåvsådij sunnu lusi. Ilá háhpaskuvvam majdik javlatjit, de buvtij dåssju giedajisgum sejvatjit ja Gånågissaj nirvudallat. – Dát nejtsusj duvva N:v ähttsá, giehtoj Gånågis ja sunji Lisáv vuosedij. Doajvoj luluj viehkkev</p>
<p>Lisájn hárret, majdis ittjij gåjt de lijssi. Oarjjelahá dåmadibmes sjattaj gåmbalabbon, stuorra tjalme sjvatjájga bieles bälláj. – Baldá muvva! iktelij Gånågis. Guláv jámálguvvagoadáv... Vatte munji návrrahav! Viehkke, vaj de Lisá ajtu alvaduváj, jegadij ja tjiebedin gahtsahiddje vuossav rabástij ja</p>
<p>Gånågissaj návrrahav råkkåstij. Gånågis ham de 105davva bårrålij. – Buvte nuppev! gåhtjoj Gånågis. – Älla nuorjos ietján mahkka báhtsám, javlaj viehkke vuossasis gehtjastattijn. – Buvte de nuorjov, mudárdij Gånågis tsamá. Lisá ávvusij Gånågisá oajodijn. – Ij la mige dagu nuorjjo, gå sujbbogoadá, moalgedij nibrudattijn. – Mielastim gåjt luluj galmma tjáhtje nisskáj buorep, oajvvadij Lisá. Jali happsasálte. – Ittjiv tjuottjoda ij la mige buorep, vásstedij</p>
<p>Gånågis. Tjuottjodiv ij la mige dagu nuorjjo. Lisá lij vuosteldik. – Gevva rahten iejvviji, jårkij Gånågis. Giedas gálggistij viehkkáj, vaj ienep nuorjov oattjoj. – Avtak, subtsastij viehkke. – Duohta, guorrasij Gånågis. Adjáj dát nejtsusj suvva iejvvistij. Diehttelis aktak dujsta suojmabut vádtsá. – Gähttjalav buoremusát, luojitjij viehkke. Diedáv aktak mujsta vuojnunagi jåhtelappot låjdås! – Ij galla, jaskadij Gånågis. Jus, de luluj duv åvddåla dáppen årrum. De dal, gå állis vaden 106buvtá sáhkadit: Giehttu då, gåktu lij stádan. – Tsabmalittjav dunji, javlaj viehkke. Giedav biejaj båhttsån njálme åvddåj ja gånågisá bielljemáddaga näjgga guvnjádij. Lisá hådjånij, hálijdij má adjáj sådnå ådåsijt gullat. Viehkke lij tsabmalittjat, ájnat ienni ruodjalij ármi buvtij: – Rahtjagoahtám libá vaden! – Mahkas dal tsabmalimen! hielkedij suddilme</p>
<p>Gånågis. Tjiellistij ilmmáj. Jus vil navti dagá, de duvva vuojajn vuojdadav! Bieljes bälljáj skuolaj, dagu luluj ednam doargestit! – Unnes ednamdoargestibme luluj årrum, ussjolij Lisá. – Gudi libá rahtjagoahtám? jäskádij. – Na diedon Lädján ja Avtatjårvak, giehttolij</p>
<p>Gånågis. – Råvnå diehti gus fággádimen? – Majt val de, subtsastij Gånågis. Ja suohttasamos le vil dahta le agev ietjam råvnnå!</p>
<p>Gáhtjadup sunnuv gehtjadalátjit! De gis viehkkájin. Lisá viegadijn allasis gärddádij dålusj lávllagav:</p>
<p><em type="italic">Lädján Avtatjårvagijn råvnå diehti fággádij, Lädján Avtatjårvagav stádav miehtáj oagodij. </em>107 </p>
<p><em type="italic">Muhtema vielggis, muhtema gis russjkis </em><em type="italic">lájbev fáladin, Muhtema fáladin gáhkutjav ja stádas ierijt </em><em type="italic">gádodin. </em>– Oadtju... gus de... vuojtte... råvnåv? mahkkulij ármi nagáj. Hálvva háhpaskuváj galla viehkamis. – Vuoj, ij ban! Gånågis vuornoj. Galla gåjt de huohppelasj ájádus! – Lulu gus de... hagŋadij hájn vil Lisá viegadijn. </p>
<p>Vissjalit... ganugasstet... vaj nåk nagáv... vaden vuojŋŋat? – Månnå lav juo nuoges vissjal, moalgedij</p>
<p>Gånågis. Ájnat iv la nuoges gievrra. Dádjada má ájgge ihkeva spájtta gållå. Dagu Bäddátjav lulu gähttjalit giddit! Lisá ittjij desti nagá sáhkadit, de sjávot njålgådij, desik stuorra slåhttåj båhtin. Dan guovddelin gis Lädján ja Avtatjårvak fággádijga. Sieldes dumen lijga, vaj Lisá ittjij álgon sunnuv tjuolde.</p>
<p>Avtatjårvagav huoman maŋenagi tjoarves dåbdåj. Lisá Gånågisájn de tjuottjadijga nuppe viehkke,</p>
<p>Gårro, lahkusij. Sådnå tjuottjoj dannák káffagukse giedan ja vuodjalájbbe gis nuppen, fággádimev gehtjaj.108– Áttjak giddagisás bessam. Ij lim ga ållim káfav juhkamis, gå dåhku rájadaláj, tsabmalij Njåmmel</p>
<p>Lisáj. Ja dåppen gis de suvva dåssju sjkáltjojgum biebbmin. Buojkká má sådnå le almma nälggomin ja gåjkkåmin. Gåktus gis vieso? gatjádij ja giedas biejaj låjet Gårro tjiebeda birra.</p>
<p>Gårro birrasis gehtjadaláj ja nivkudaláj. Nibrudij vuodjalájbev. – Ledji gus ávon giddagisán? jäskádij Njåmmel. Gårro vaden birrasis gehtjastij. Dálloj gis ganjál–guovtes gålgåjda suv nierav. Valla bágov lij váni ivtek. – Håla dal, váj i gus buvte! tjuorvvistij gierddamahtes Njåmmel. Majdis Gårro hájn vil vuodjalájbev nibrudij ja káfas jugestij. – Håla dal, váj i gus sidá! tjuorvvistij Gånågis. 109</p>
<p>Maktas dal duo guovtes fággádibá? Gårro almma láhkáj gähttjalij, njiellalij vil stuorra vuodjalájbe stuorra biehkev. – Buoragit rijbbaba, vásstedij boaktjána. Goabbák libá gáktsalågegietjav bále ravggam. – Ruvva láhkáj så de buvtitji vielggis ja russjkis lájbijt, moalgedij Lisá. – Daha li juo sunnuv vuorddemin, vásstedij</p>
<p>Gårro. Iesj ham dajs binnátjav nibrudav. Jur dalloj båddistijga fággádimes. Avtatjårvak ja</p>
<p>Lädján hagŋada tjåhkkidijga, gå Gånågis bigodij: – De le muddo vaden ällátjit! Njåmmel ja Gårro dalá vielggis ja russjkis lájbijt fádijgum guottáldatjájga. Lisá muossádastij, valla lájbe lidjin sieldes gåjkkåsa. – Äbá dávk uddni gåjt desti fággádittja, giehtoj</p>
<p>Gånågis Gårruj. Tjuojadahte tsábmánijt. Gårro manáj tjälo dagu rássegahpan. Lisá de båttåtjav sjávot tjuottjoj suvva gehtjadijn.</p>
<p>De gis ávvusij: – Gähttjit, gähttjit gis! tjuorvoj ja giejggelij. Dála Vielggis Rådnik giettev viega boahtá! Ruohttalij dåppet vuomes... Galla gåjt de dá rådniga bukti viehkat! – Vasjulasj suvva doarret, ajtu ban, vásstedij</p>
<p>Gånågis tjabu váni gehtjastik. Dån miehtsen dakkára fievvi.110– I gus Rådnigav viehkeda? gatjádij Lisá.</p>
<p>Alvaduváj Gånågisá siettos. – Ij lijssi, ij val lijssi! subtsastij Gånågis. Ihkeva jåhtelit ham viehká. Dagu Bäddátjav lulu gähttjalit giddit! Tjálitjav gåjt sujsta mujtulvisáv...</p>
<p>Gieres ja buorre le galla, Gånågis allasis gärddádij mujtulvisgirjátjis rabádijn. Tjálá gus gieres guovtijn ie:jn? Dálloj de Avtatjårvak sunnu báldav njålgåstij gieda sålbijnis: – Buoremus gus dán bále lidjiv? moalgedij Gånågissaj sunji vásedijn guovllalattijn. – Jurra de, jurra de, vásstedij Gånågis hálvva muoden. Juska dal i lulu Lädjánav tjårvijnat tjadádam. – Ittjij gåjt báktjana, vásstedij jerudalák</p>
<p>Avtatjårvak. Joarkátjit lij de Lisáv ájtsadijnes.</p>
<p>Moaddolij ja sunji de båttåv guobbulij oalle vasjen. – Mij... le... dáhta? jäskádij maŋenagi. – Dáhta le ham mánná! giehtoj Gårro vájmmelit.</p>
<p>Tjuottjadij Lisá åvddålij suvva vuosedittjat.</p>
<p>Oarjjelaháj láhkáj Lisáj giedajdis salástij.</p>
<p>Gávnajma dávva uddni. Iellema stuorre ja guovtegärddáj luondulasj! – Jáhkkiv agev daha lulun ibmaha! javlaj 111</p>
<p>Avtatjårvak. Viessu gus? – Bukta hållat, mihástaláj Gårro. Avtatjårvak gehtjaj nagertjalmijgum Lisáv ja javlaj: – Håla, mánná. Lisá ittjij másja måjådasstet hoalládijn: – Diedá gus majt? Agev iesj jáhkkiv adjáj avtatjårvaga lulun ibmaha! Iv lim viesso dakkárav vuojnnám! – Na, de ham de lin goabbák guojmema vuojnnám, javlaj Avtatjårvak. Jus munji jáhká, de månnå gis dunji aj jáhkáv. Buorre såbadus gåjt. – Le, guorrasav, vásstedij Lisá. – De ham de, buvte muorjjegáhkov, boares áddjá! gåhtjoj Avtatjårvak ja Gånågissaj jårgijdij.</p>
<p>Iv val de vielggis lájbev lágeda! – Diedon, diedon! mudárdij Gånågis. Njåmmelij ramkkalij. Rabá vuossav! tsabmalij. Ruvva! Ale gis duovva, dahta le ham ájvijs dievva! Njåmmel stuorra gáhkov råkkåstij vuossas ja Lisáj gálggij, vaj luluj adnalasstet. Råkkåstij de vil fádiv ja gulkav. Gåktu vuossa dajt giesij, ittjij gåjt Lisá buojkká. Skieddim dávk, ussjolij. Lädján lij sijá sähkáj dáj muttoj säbrram.</p>
<p>Vuojnnet lij vájbbam ja sujbbum. Tjalme lijga vargga tsápptsot. – Mij le dáhta! gatjádij nahkárij</p>
<p>Lisáj ramkodattijn. Sáhkadij låggŋis, guoros 112giellaj, mij gulluj, dagu stuorra biello tjuojaj. – Majt lik dal? tjuorvvistij vájmmelis Avtatjårvak.</p>
<p>I galla goassak månatja! Ittjiv månnå ga buvte. Vájbbam Lädján Lisáv gehtjadij: – Le gus judos... sjaddo... váj giergge gus? målgij juohkka maŋep bágon gávasta. – Imáj le ham! tjuorvvij Avtatjårvak, åvddåla Lisá háhppidij giehttogoahtet. – Na, lagáda de munji muorjjegáhkov, Imáj! gåhtjoj de Lädján. Goarjoj, gájbev duvdij juolgijis nanna. Gånågissaj ja Avtatjårvagij gis javlaj: Tjåhkkidihtte. Rievtesferdugit má gáhkov juohkop.113</p>
<p>Gånågis vuojnunagi ittjij sidá guovte mihtos sjivnnjádusá gasskaj tjåhkkidit. Majdis ällim ietján saje sunji. – Dálla så de soajttep råvnås fággádahtjat! javlaj</p>
<p>Avtatjårvak. Juonalattjat guovlastij råvnnåj.</p>
<p>Vájvána Gånågis doargestij, vaj råvnnå vargga oajvestis tjärránij. – Álkket luluv vuojttelit, goarssudij Lädján. – Ale javla, vuosteldij Avtatjårvak – Månnå ham duvva stádav birra oagodiv, hárgesbuojda! moarádij Lädján. Hálvva juo de badjánij. Gånågis de gis tjumbádij rijdov häjtátjit. Sujsta giella rasjoj: – Ålles stádav birra gus? Ajtu guhkes mannulahka. Guorristijda gus oabme råven jali márnánin? Oabme råven le má vuogas várdudahka. – Iv galla ållu diede, jaráj Lädján goarjodijn. Ilá dubmen lij majdik vuojnátjit. Galla så de dát imáj ájgev gålåt gáhkov juogátjit! Lisá lij jågåtja gáddáj buolvvedam. Fádi askenis gáhkov vájmmelit suottaj. – Suhttadahttá galla dáhta! vásstedij Lädjánij. Hárjjánam lij juo ibmahin årotjit. Moaddi lav gáhkov suoddam, ájnat dán biehke vaden aktáni! – I val de dådnå buvte muodudagá gáhkojt fállat, 114moalgedij Avtatjårvak. Vuostatjin iehtjádijda juogatja, ja de gis suotta. Gulluj jiermedissan, valla Lisá huoman jegadij.</p>
<p>Tjuodtjánij, gáhkujn váttsatjij. Gáhkko de ham gålmmån juohkásij. – De dal esski suotta, bagádij</p>
<p>Lädján, gå Lisá guoros fádijn sadjásis máhtsaj. – Ij la ban duolla! tjuorvvij Avtatjårvak. Lisá tjåhkkåhij gulkka giedanis váni árvvedik, gåktu suoddagoahtet. Imáj le Lädjánij vaddám ietjastim guovte gärddáj ienebuv! – Ij la ga allasis majdik sässtám, ájtsaj Lädján.</p>
<p>Bårå gus muorjjegáhkov? Valla åvddåla Lisá háhppidij vásstedit, de tjuojana tsábbmujahtjin. Ittjij val ielve, goabbelis tjuodjagåhtin. Ilmev gasskat gullujin, ja Lisás oajvev tjadá tjuodjin, desik viehka bieljeduváj. Tjuodtjelij, jågåtja rastá tjiellistij, ja vuojnestij jur Lädjánav ja</p>
<p>Avtatjårvagav badjánimen. Moaren lijga, gå soames lik sunnus svarkav boarkkij. Lisá luobddelij, bieljijdis buodoj giedajisgum. Majdis dåssjev gähttjalij sieldes jumáv bieljijstis buodot. – Jus dal dáhta ij duojt stádas oagoda, ussjolij, de ij galla goassak mige ietján ga!  115</p>
<p><em type="bold">Gávtsát lågos Ietjam gávnadus </em></p>
<p>Båttåtja maŋŋela jiedna maŋenagi sjávvunij, desik lij ållu gulluk. Lisá oajvev hielkedaste bajedij. Ittjij galla avtak vuojne, ja ussjolij vuostak niegadam luluj Lädjánis ja Avtatjårvagis ja duojs oarjjelaháj bånjo viehkkijs. Stuorra fádi huoman juolgijis åvddålin jalkkahij, manna Lisá lij gähttjalam gáhkov juohket. – Ittjij gåjt de huoman niegada, moalgedij allasis.</p>
<p>Jus dal... Jus dal divna ep soajte avta niego oassen. Doajvov galla ietjam niegon lip, ep ga</p>
<p>Ruoppsis Gånågisá! Iv má lulu iehtjáda niego oabme årrot, gujddistij. De dal vierttiv suvva båktet! Gulluv dal, gåktu sjaddá! Dálloj gis huvkke Lisás ájádusájt hárij: – Buorájk!</p>
<p>Buorájk! Gulá! Snikta, gábbmis ruoppsadin gárvvunam, bådij råsijnis tjuosko. Siejvij vil stuorra sluppujn. Lisá lusi jåvsådattijn råsse ganugastij: – Dådnå la muv fáŋŋga! tjuorvvistij</p>
<p>Snikta råses ravgadijn. Suorgganam Lisá jur dalloj mårådij farra suvva gå ietjas. Hálvva muoden várddahij Snivtav råssåj tjåhkkidimen. Snikta vaden hållagådij vuogas råse hárddon: – Dådnå la...116</p>
<p>Valla de gis nubbe giella tjumbádij: – Buorájk!</p>
<p>Buorájk! Gulá! Ja Lisá jårgijdij alvaduvátjit ådå vasjulattjaj. Dán bále Vielggis Snikta bådij tjuosko. Lisá bálldaj ganugij ja ravgaj råsestis jur Ruoppsis</p>
<p>Snivta láhkáj. De gis vaden råssåj tjåhkkidij, ja guokta snivta gehtjadijga guojmme guojmeska váni sáhkadik. Lisá hämssárastij, avtas nuppev guovlaj. – Muv fáŋŋga le ham dáhta, árvveda ham! tjuottjodij Ruoppsis Snikta maŋutjissaj. – Le, ájnat månnå gájov suvva! vásstedij Vielggis</p>
<p>Snikta. – Na, de ham doarron suv diehti, hástij Ruoppsis</p>
<p>Snikta. Tjáŋaj oajvvesuojalmav, mij lij sádelin gahtsaham ja juoktá råse oajve muoduk. – Jegada gåjt doaro njuolgadusájt, moalgedij</p>
<p>Vielggis Snikta ietjas suojalmav tjáŋadijn. – Agev jegadav, vásstedij Ruoppsis Snikta.</p>
<p>Tsábbmegådijga de guojmme guojmeska moasjen, vaj Lisá tjiehkádij muora åvddåj sluppojs gáhttitjit. – Maha li så lijka doaro njuolgadusá, moalgedij</p>
<p>Lisá allasis. Gehtjaj fággádimev várrogisát tjiegástis niljodijn.117– Njuolgadussan lisj návti: Jus snikta nuppev däjvvá, de suvva råses ravggi. Valla jus ij gis dejva, de iesj ravggá... Nubbe njuolgadus lisj vil:</p>
<p>Sluppojdiska adnalibá goabbák giehtagávan...</p>
<p>Galla gåjt dal ravgadijneska skuollaba! Dagu vuodnáruovde lulun hårren vuodnáj ravggat. Ja vil de sjávodis råse! Dibddeba snivtajt ravggat ja tjåhkkidit, mahkas lulujga bievde!</p>
<p>Goalmát, Lisá ielvegahtes njuolgadus lisj aj:</p>
<p>Snivta agev oajve nali ravgajga. Ållijga tjabu fággádimes návti guorralakkoj ravgadijn.</p>
<p>Tjuodtjánattijn giedav buorástahtijga, ja de</p>
<p>Ruoppsis Snikta tjuosko vuolgij. 118– Mihás vuojtto, ij gus? hagŋadij Vielggis Snikta. – Iv diede, guoktálattaj Lisá. Iv lulu gen ga fáŋŋgan årrot. Rådnigin má luluv årrot. – Ja årotja vil, gå la maŋep jågåtjav rasstim, giehtoj Vielggis Snikta. Doalvov duvva jasska vuome gähtjáj. De gis máhttsuv, dádjada má.</p>
<p>Ållitjav de labudimes. – Edna gijtov, javlaj Lisá. Luluv gus viehkedit dujsta suojalmav nuollat? Åvvånagi ilá gássjel iesj nagátjit, ájnat Lisá galla nagáj Snivtav dassta sjavnnjelit. – De ham de esski máhtáv vuojŋŋat, vásstedij</p>
<p>Snikta. Duoggum vuoptajdis åvdås rájddalij, ja låjes muodojdis ja stuorra, lines tjalmijdis</p>
<p>Lisáj vuosedij. Lisá mielas ij lim gudi goassak goammbelap snivtav vuojnnám. Gárvvunam lij dadnen, mij sunji nievret hiebaj.</p>
<p>Ålgij rastá lij dähppodam muorraskáhputjav, vuolusåjvij vil, ja låhkke gahtsahij rahppot. Lisá davva de njunjágahtij. – Avtaj tjalmijgum skáhputjam gehtjadalá, hålaj venagis Snikta. Ietjam gávnadus le dáhta.</p>
<p>Biktasijt ja biebmojt danna vuorkudav. Guottáv davva vuolusåjvij, árvveda má, vaj ij dan sisi rássjoda. – De ham gálvo ålgus rivkkasi, huomahij Lisá. 119</p>
<p>Diedá gåjt skáhppo le rahppot. – Iv, moalgedij Snikta. Muodojstis alvaduvvalij.</p>
<p>De littji dávvera ierijt ravgodam! Dåssjedis lisj så dávverahtes skáhppo. Skáhpov luojtij sáhkadattijn. Bálkestittjat lij såvvuj, gå gullunagi sluogas ájádus oajvvásis lamsedij ja davva muorraj tjanástij. – Na, buvtá gus de månnat, manen návti dagáv? gatjádij Lisás. Lisá oajvev sjavnnjelastij. – Doajvov hublo lulun bäsátjav dassta hásadit.</p>
<p>De ham luluv allasim miedav hássat. – Ájnat dujna le ham hublo biesse, gåjt dan lágásj, sádalin, javlaj Lisá. – Le, ihkeva buorre hublo biesse, subtsastij</p>
<p>Snikta håjes giellaj. Buoremusájs. Majdis ij la ájnegis hubllo ga davva lahkanam. Ja nubbe gávnne le gis sjnjierá gillar. Sjnjierá dávk hublojt irrodi... Váj de hublo sjnjierájt irrodi, iv rat diede. – Imájdalliv, manen dujna luluj sjnjierá gillar, javlaj Lisá. Älla má vuojga sjnjierá råse hárddon. – Márjju älla galla, miededij Snikta. Valla jus lulun soajttet ilmmusit, de e gåjt lulu dánnák gävárdallat. Båttåsj gålåj, de hållagådij: – Árvveda ham 120buorre le gájka hárráj gárvvánit. Danen li vil råse tjuhtájn suoje. – Manen? jäskádij njunjágis Lisá. – Hájajs suoddjiji, giehtoj Snikta. Ietjam gávnadus. Viehkeda lik muvva dal. Vuome gähtjáj vádtsáv. Manen gis le dujna fádi? – Muorjjegáhko diehti, tjielggij Lisá. – Válldon fáronimme, javlaj Snikta. Ávkken, jus muorjjegáhkov soajttin gávnnat. Viehkeda muvva dán vuossaj davva tsåggålit. Ållo ájgev dán doajmmaj gålådijga. Juska dal</p>
<p>Lisá vuossav tjáppemusát adnalij, de Snikta galla ajpigis láhkáj fádiv dasi tsåkkådij. Guokti, gålmmi vuostak iesj vuossaj jårrålij. – Njálmme le viehka basske, buojkodij, gå fádiv vijmak vuossaj sjiehtadij. Danna li ham moadda ginntala. Vuossav de sádalij gatsostij, gånnå åvdutjis gahtsahin gárutgimpo, vuodnáruovde, ja ihka maha. – Vuoptajdat gåjt littja tjavgga bárggeldam? gatjádij Snikta vádtsádijneska. – Dåssju ieme láhkáj, måjådij Lisá. – Illa åvvånis nuohkásav tjavggim, mårådatjáj</p>
<p>Snikta. Dáppen garrasit bieggá. Garra juptsa láhkáj. 121– Le gus juo gávnadam, gåktu bisoda vuoptajdat biekkas? gatjádij Lisá. – Iv hájn, giehtoj Snikta. Valla guovlodam lav juo, gåktu vuoptajdam bisodav ravggamis. – Davva lik luluv gullat. – Vuostatjin dárbaha njuolgga rissev, subttsánij</p>
<p>Snikta. De vuoptajdat dagŋasij láhkáj dan milta sjaddada. Na, vuopta ham ravggi, gå vuolus loavkkahi. Ij má mige bajás ravga, diedá ham.</p>
<p>Ietjam guovlodam gávnadus le dáhta. Gähttjala lik. Lisá mielas guovludahka ij lim vuogas. Sjávot de váttsatjij, muhttijn ganugastij Snivtaguttjav viehkedittjat. Ij lim galla heva rijddárin. Råse ganugattijn, álu gis ganugastij, de huvnjágij.</p>
<p>Ja agev njålggådijn, álu gis njålggålij, de maŋusåjvij gahtjaj. Ietján de viehka buoragit rijddij, ihka vil muhttijn doarrás vieraj. Ábaj vil de Lisá bälláj vierralij, de Lisá buojkkáj vuohkasabmusit ittjij råse näjgga váttse. – Illa val de dådnå rijdditjit hárjjánam, moalgedij</p>
<p>Snivtav vidádis bajedattijn. Snikta alvot suorgganij ja asjmastij: – Manen gis dakkárijt ivtá? gatjádij vaden sádalij tjåhkkidattijn. Giedajnis Lisáv vuoptajs adnalij, vaj ij lulu nuppe bälláj vierrat. 122– E ham rijddára ábaj råses ravga, gå li hárjjánam. – Hárjjánam lav ban månnå, sárnoj Snikta. Ålov vil hárjjidallam! Lisá ittjij huomaha buorebujt moalgget, ájnat buktemases vájmulattjat: – Ajtu gus? Váttsatjijga de sjávot. Snikta tjalme tsápptsot allasis mudárdij, Lisá gis muoden maŋep jårrålimes gáhttij. – Rijddima dåbdos dájdda, sárnnolij Snikta rámas giellaj oalges giedav siejvedijnes, le... Gárgadis nåhkålij dagu álggelam, gå Snikta oajve nali Lisá vádtsám luottajn jårrålij. Lisá hielkedij ja</p>
<p>Snivtav duollidijn måråda gatjádij: – I dávk littja dávtev doadjám? – Iv gåjt bäggalahtte dávtev, moalgedij Snikta, mahkas dal ittjij berusta dávtev jali guovtev doadjemis. Rijddima dåbdos dájdda, manen juo buojkodahtjiv, le buoragit dabrrahit. Návti, gähttju då... Gässásijt luojtij ja giedajdis vanástij Lisáj vuosedittjat, gåktu ussjolij. Dán bále hárddus nali ravggalij, njuolgga råse maŋŋáj. – Ålov vil hárjjidallam! gärddádij gätjo ájgev, gå</p>
<p>Lisá suvva duollij. Ålov vil hárjjidallam!123– Ilá galla de duoppsi! tjuorvvistij Lisá vájbadijnes dullumis. Galga muorraråsev vierajgum hássat!</p>
<p>Galga vil! – Labut gus dakkár buoragit? gatjádij Snikta.</p>
<p>Sujsta gullat dáhta lij mielav garrasit giddim.</p>
<p>Sáhkadattijn njoamoj råse tjiebedij, vaj jurra de ittjij vaden vierrala. – Viesso råses gullunagi buorebut, sjliesjkedij</p>
<p>Lisá, juska vil gähttjalij ármi buvtij årrot tjajmak. – Hássuv de dakkárav, moalgedij ussjoliddje</p>
<p>Snikta allasis. Avtav jali guokta... Moadda. Sjávvunastijga, åvddåla Snikta hoalláj: –</p>
<p>Smidá lav ádajt gávnadittjat. Na, tjabu jáhkáv ielvvi maŋemusát muvva bajedattijn viehka ussjoliddjen vuojnnujiv. – Hálvva alvvusin, moalgedij Lisá. – Na, jur dalloj gávnadiv ådå vuogev lijda badjel besatjit. Lulu gus gullat? – Luluv galla, duodastij Lisá. – Giehttuv de, gåktu dávva huomahiv, subttsánij</p>
<p>Snikta. Na, allasim gåjt moalgediv: Ájnna masjval le juolge. Oajvve le ham åvdutjis nuoges allagin.</p>
<p>De ham vuostak oajvám buktiv lijda bajusjbälláj.</p>
<p>Nuoges allagin le de oajvve. Ja de oajvám nali tjuottjadav. De li gis juolge nuoges allagin. Ja de lav lijdav bessam. 124– Jáhkáv gåjt littja bessam, gå littja duovva dahkam, guorrasij Lisá ussjolvisájnis. Valla ij gus lulu dahta gássjel? – Iv la hájn gähttjalam, miededij Snikta alvot. Iv de má ållu diede... Valla baláv luluj galla unnán masjval. Vuojnnuj nåv ájádussaj dähppum, vaj de Lisá giehttomuhájt målssolij: – Dujna le galla sierra lágásj oajvvesuojalm! iktelij ávos. Le gus davva aj iesj gávnadam? Snikta mihát gehtjastij sádalis gahtsahiddje suojalmases. – Le, javlaj. Valla mujna le vil dassta buorep. Såhkårtjuhpa muoduk. Adniv davva, vaj jus råses vierriv, de agev njuolgga ednamav däjvviv. Ittjiv má de guhkes gaskajt gahtja. Majdis de soajttiv dan sisi ravggat, diedon. Akti vil ravggaliv. Ja gájkas bahámus, åvddåla háhppidiv ålgus suogŋalit, de nubbe vielggis snikta bådij ja tjuhpav oajvvásis tsieggij. Jáhkij davva ietjas suojalmin. Alvvuhij lik Snikta, vaj Lisá lij váni duostak tjajmádit: – Báktjiji luodjoma láhkáj dávk suvva, mahkkulij. Oajves nanna má lidji. – Hähttujiv má tjievtjastittjat, giehtoj Snikta hájn alvot. Nuolaj de gåjt suojalmav. Huoman gålådiv ållo ájgev ålgus besatjit. Gitta lidjiv... Gitta dåk mälggadij.125– Dahta le ietjá láhkáj gitta, vuosteldij Lisá. Snikta oajves sjavnnjelastij. – Juohkka láhkáj lidjiv gitta, galla dunji sárnov! Giedajdis bajedij vájmmelisvuoda diehti håladijnes, ja dalá sádalistes vierralastij. Oajvve vuostatjin gahtjaj tjiegŋalis rássaj. Lisá rássarabddaj viehkalij suvva åtsåtjit.</p>
<p>Ravggamis suorgganasstám, gå Snikta lij ham båttåv juo dabrraham. Danen Lisá baláj ajtu dán bále báktjanij. Valla juska ittjij Snivta juolggeslábijs iehtjádijt vuojne, de oajoj gulládijnes sådnå vilá ieme láhkáj låmkadij. – Juohkka láhkáj gitta, vilá moalgedij. Nubbe snikta berustik gåjt tjáŋaj iehtjáda suojalmav, gå tjabu ietjes lij dan sinna. – Gåktus lik buvtá vilá vuolusåjvij lievdardit? gatjádij Lisá Snivtav juolgijs giesedijn. Suvva jåhkågátte båvnåtjij biejaj. Gatjálvisáv de Snikta imájlusjáj: – Villap dal, gånnå le rubmaham. Mujsta ham miella vájku gåktu doajmmá. Gulá, mådtsot lav tjabu ienebujt gávnadam. Båttåtja maŋŋela giehttogådij: – Sluohkasamos mådtsot gávnadam áhtam lij däddobiebbmo mállásij nalluj. – Lej gus de maŋep mállásijda gárves? gatjádij 126</p>
<p>Lisá. Ruvva galla dahki! – Na, ij lim ban maŋep mállásijda, lajsadastij</p>
<p>Snikta. Ij ban maŋep mállásijda. – De ham luluj biejvvet maŋŋela gárves. I gåjt mállásijda guokti däddabiebmov bårå? – Na, ij lim ban biejvvet maŋŋela, lajsadij</p>
<p>Snikta äskásj láhkáj. Ij ban biejvvet maŋŋela.</p>
<p>Diedá gus majt? giehtoj guvnnjahattijn ja gielav unnedattijn. Iv jáhke goassak dav däddabiebmov dahkiv! Iv ga jáhke aktak dahká! Ja vilá muv sluogas gávnadam däddabiebbmo. – Massta de lulu davva dahkam? gatjádij Lisá.</p>
<p>Doajvoj luluj Snivtav ávvudit, suddilmme gis vuojnnet lij hådjånimen. – Álggiv lurvvobáhppárijn, gávastij Snikta. – Ij gåjt lulu heva... – Aktu allasis galla ij heva, tjumbádij vájmmelis giellaj. Valla i ham dådnå åvvå árvveda, manen sjaddá, gå lasijt segada. Buojkulvissan ruvtajt ja budtjasijt. Ja dálla gis hähttuv duvva guodet. Jåvsådam lijga vuome gähtjáj. Lisá juorrulastij. Usjudaláj dåssju däddabiebmojt. – Håjen la, javlaj mårådiddje Snikta. Jaskaduv de lávlodijn duvva.127– Le gus lávllat guhkke? gatjádij Lisá. Gullam lij juo ållo tsåbmijt ja lávlajt dan biejve. – Guhkke galla, miededij Snikta, ájnat almma, almma tjábbe. Gå dávva lávlov, de gájkka gullijs tjalme juogu ganjáldi, váj... – Váj majt? javlaj Lisá. Snikta lij hiejttelam hållamis. – Váj de e. Diedá ham. Lávla namáv nabddep</p>
<p>Juvso tjalmme. – De nåv, le gus lávlla dan namák? gatjádij Lisá.</p>
<p>Gähttjalij ássjes berustit. – I dádjada. Hálvva asjmastij dal Snikta. Namáv danen nabddep. Namma le jus riekta Vuoras, vuoras áddjá. – De beras luluv gatjádam, jus lávlav gus danen nabddebihtit? divádij Lisá. – I galla lulu, dahta le gis viehka ietjá! Lávlav nabddep Vuoge ja dábe. Majdis gulá, danen dåssju nabddep! – Na, mij le gis lávlla? gatjádij Lisá. Dáj muttoj lij ållu hämssárasstám. – Giehttomin ham lidjiv. Lávlla le Lijdan tjåhkkåhimen. Tjuojalvis gis le ietjam gávnadus. Gergadijn sáhkadimes råsev ganugahtij ja 128avudisájt luojtij. Suojmma tjuojalvisáv giedajnis låhkågådij, ja måjåsj sujsta muodojt ávvudij.</p>
<p>Vuojnnet mielastuváj tjuojalvissasis. De lávllogådij. Gájkat ihkkunis, majt Lisá mannulagánis muodudagá tjadá vuojnij, de dávva gájkin buoremusát mujtij. Moatte jage maŋŋela de vilá buvtij ålles dáhpádusáv oajvvásis máhtsadit, mahkas luluj esski biejvvet åvddåla davva vuojnnám: Snivta lidna, alek tjalme ja låjes mådje. Luojttádiddje biejvve vuoptajis tjadá sjnjibttjomin ja sujsta gárvojt guojtedimen oavdos tjuovgajn, masi Lisá hálvva tjalmeduváj.</p>
<p>Råsse sjávot valkadij, avudisá luovvasin dan niskes gahtsahin ja rásijt Lisá juolgij guoran njávkadin. Ja de vil duogásj vuome suojvvanisá.</p>
<p>Gájkav Lisá gåvvån vuojnij, gå muora vuosstij tjuottjodijn slieŋada imálasj guoktáv gehtjadij.</p>
<p>Muhtem märráj niegon gulldalij lávla håjes tjuojalvisáv. – Dáhta galla ij la ietjas gávnadus, moalgedij allasis. Dáhta le ham farra Gájkav dunji vattáv, iv ga ienebuv máhte. Snivva gulldala tjuottjoj dannák, ájnat ejga sujsta tjalme ganjálda. Subtsastittjav dunji gájkav diehtemam:129</p>
<p><em type="italic">Binnátjis lav subttsánimen: Vuoras ádjáv vuojnestiv, Lijda nanna tjåhkkåhimen. Guhti vuorrasijt la, gatjádiv. Ja gåktus gis älá? Vásstádusáv oajvám tjadá gålgådiv, Dagu tjáhtje sillá tjadá. </em></p>
<p><em type="italic">Bigodij åhtså lik biejvvelåttijt, Maha ådi vejtajn. Dajs lájbbu sávttsagáhkutjijt, Ja vuobddá rahtebällán. Gullat de gádtsáj vuobddá, Guhti le bårjåstittjat ábijda. Dajnas de buoragit rijbbá, Hárjjánam le dájda dábijda. </em>130 </p>
<p><em type="italic">Guovlodiv, gåktu lik luluv Siegŋaguolgajdam ruonudahttet. Ja agev vil gåbttjåsav adnuv, Majna dajt luluv tjiegadahttet. De vásstedit buvte galla ittjiv Vuoras ádjá giehttomav. Ienni suvva oajves tsábmestiv, Vaj giehtoj, gåktu viesoj iellemav. </em></p>
<p><em type="italic">Áddjá de subttsánij: Ietjam måhkijt manádaláv. Ja jus njirram muvva iejvvi, De davva buollidaláv. Ja dasták buvtadi, majt nabddi vuojdasvuojddasin. Juska rahtjamistám máksi Slehtav, gå lav lájddasin. </em>131 </p>
<p><em type="italic">Valla månnå gis ussjoliv, Gåktu luluv däntjájn gallánit. Biejves bäjvváj bierggijiv, Binnátjav luluv galla låssånit. Ádjáv lijdan sjavnnjeliv, Desik guovgudin sujsta muodo. Giehto, gåktu älá, tjuorvvijiv, Ja massta lik vieso! </em></p>
<p><em type="italic">Giehtoj: Juvso tjalmijt bivdáv Bájnnelis dagŋasijn. Bålutjijt ham dajs dagáv Sjávodis iján. Iv ga vuobde gållåtjis, Jali ga silbas guojtte. Ájnat guohpárbiednigis, Mij oasstá aktse. </em>132 </p>
<p><em type="italic">Muhttijn vuodjagáhkojt råkkåv, Ja rábbágillarijt biejav. Muhttijn båvnijt åtsådav, Gånnå gävllasijt gávnadav. Dan láhkáj ham de, Biednigijdám ánssidav Muojon ávvudav, ge! Duv varresvuodav oatsodav. </em></p>
<p><em type="italic">Gulliv dalloj suvva. Huomaham gis vil lidjiv, Majna Juleväno råvev bisoda. Darven duoldadit galggiv. Gijttiv ádjáv subtsastimes, Gåktu boandoj. Ienemusát gåjt jáhttemistes, Gå varresvuodam oatsodij. </em>133 </p>
<p><em type="italic">Na de dal, jus soajtáv Tjuvdijdam dabbmit. Jali de oalgesjuolgám Gårojuolge gábmagij tsåggålit. Jali tjuvddásim låsudisáv Ihkát låssådav luojttelit. De njuorranav mujttádijn ádjáv, Gevva akti ájgenim dåbddiv: Gen lij låjes luonndo ja nuoles hålla, Gen lidjin muohttagis vielggadap vuopta, Gen lidjin muodo låtte lágátja, Ja tjalme lijga jahtsalis hilátja, Guhti vájvijisgum hárrusij, Guhti duohki–diehki suvdostij, Ja sjávot malsjada mudárdij, Mahkas dal njálmes dájgijn dievdij, Ja råse láhkáj rusodij... Giesseiehkeda, dålen, Lijda nanna tjåhkkåhimen. </em>134 </p>
<p>Snivta ållidijn maŋemus bágojt lávllomis de avudisájt tjoahkkij ja råsev moattodij sijá boahtám rahtáj. – Vádtsela muhtem lávkev vil, giehtoj. Dievav vuolus, de rassti jågåtjav, ja de rådnigin sjatta. Valla ale hájn gáhtola! Várddaha gåjt muvva, desik vuolus jåvsådav? duoddistij Lisá jårgijdattijn vájmmelis tjalmijgum suv gäjggám guovlluj. Iv duvva guhkev vuordeda. Siejvvelaste lijnijnat munji, gå dal duon gávvaj jåvsådav.</p>
<p>Muvva ham lulu arvusmahttet. – Diehttelis vuordáv, duodastij Lisá. Edna gijtov náv guhkás doalvvomis, ja lávllomistát, mielastim lidji ajtu smidá. Doajvov galla, guoktálattaj Snikta. Juska dal ittji tjiero, dagu jáhkkiv. Giedas hivástahttalijga, ja de Snikta njålgådij vuobmáj. – Ij má vuojga ájgge gålåtja, desik le vuollen,</p>
<p>Lisá allasis moalgedij Snivtav várddahattijn.</p>
<p>Dale ham! Ieme láhkáj oajves nali! Råse hárdduj huoman álkket vaden bässá. Gatsostam le má gässásijda moadda gálvo... Dán láhkáj Lisá ietjajnis sáhkadij guovladijnes oajos råsev rahtebällán vádtsemin. Snikta vuolus råse goappátjijt bielijt ravgadij. Näljádis váj vidádis ravgadijn gávvaj jåvsådij, ja dalloj Lisá lijnijnis 135sunji siejvvelastij ja vuordij, desik lij gájddam. – Doajvov galla arvusmahttiv Snivtav, javlaj Lisá.</p>
<p>Máhtsaj de dieváv vuolus viehkalittjat. De dal maŋemus jågåtjav rasstijuv ja rådnigin sjadduv!</p>
<p>Gullu galla mihán! Muhtem lávke vil váttsij jågåtja rabddaj: – Vijmak gávtsát ruktuj! tjuorvvistij, gå rastá tjiellij ja nubbela lavnjijda säjvoj. Daggu lij sebmula dimes ja giettev hijoj–hájoj giedjegahtij. Vuoj, sjållerdav dal! Mij gávnijt le gis oajvenim? hielkedij muoden. Giedajgum guláj de juojddájt sälldát låssådijt. Gárttjum lij oajves birra. – Valla gåktus lik dåhku idij váni muv diedek? moalgedij davva oajves låggŋidijn. Asskáj buvtij, vaj luluj vuojnnet, mij lij. Dahta lij gålleråvnnå. 136</p>
<p><em type="bold">Avtsát lågos Rådnik Lisá </em>– Na, dáhta le ajtu mihá! goarssudij Lisá. Ittjiv galla jáhke náv árrat rådnigin sjattatjav. Ja sárnotjav vil dunji juojddá, Allagam. Hålaj rámes giellaj, gå má hálvva muojon allasis bielkij. Ij val dåhkki lavnjijn duoppsit! Rådniga galggi má tjábbát årrot, diedá ham! Tjuodtjánij gieverdittjat. Viehka gassjkum lij vádtsádijn, baláj de dal råvnnå luluj gahttjat. </p>
<p>Jaskadij gåjt ietjas, gå ij lim aktak gähttjamin. – Ja jus vil állis lav rådnik, javlaj tjåhkkidattijn, de ruvva láhkáj ållu buoragit buvtitjav råvnåv starjadit. Gájkka nåv oavdot dáhpáduváj, vaj ittjij åvvånis alvaduvá, gå Ruoppsis Rådnik ja Vielggis Rådnik näjgga suv guoktelin tjåhkkåhijga. Gatjádam luluj, gåktu bådijga, majdis jáhkij ij lulu heva hiehpam. Ittjij gåjt gatjádit huoman lulu baháv dahkat, gå állis spella lij nåhkåm: – Lulujda gus munji giehttot... jieppada gatjádittjat lij Ruoppsis</p>
<p>Rådnigis. – Håla, gå soames dunji hoallá! tjumbádij</p>
<p>Rådnik. – Valla jus divna dakkár njuolgadusáv lulun 137jegadit, vuosteldij Lisá, guhti lij agev gárves dagástalátjit, ja jus dådnå dåssju lulu hållat, gå soames dunji luluj hållat, ja nubbe gis agev luluj vuorddet dådnå hållagoadá, de ij má aktak lulu goassak majdik javllat, vaj de... – Huohppelasj! tjuorvvij Rådnik. Manen, mánná, i dádjada... boarkkij ietjas snirvvi ja ussjolastij.</p>
<p>De målssolij giehttomijt. Majt lik giehto javladijnát, jus állis la rådnik? Mij riektájt dunji davva miedet? I galga rådnik årrot, åvddåla oalle gähttjalimev la nahkam. Ja madi árabut álggin, dadi buorep. – Javlliv dåssju jus! bälostij Liságusj ietjas vájván giellaj. Rådniga-guovtes goabbák guojmeska gehtjadalájga, ja Ruoppsis Rådnik doargestaste moalgedij: – Näjttso ham javllá dåssju javlaj jus... – Ájnat javlaj má galla ieneubuv! moalggelij</p>
<p>Vielggis Rådnik giedajdis bånjådijn. Vuoj, dassta ban gullunagi ienebuv! – Na, ajtu javlli, diedá ham iesj, javlaj Ruoppsis</p>
<p>Rådnik Lisáj. Håla agev duodav, ussjola hållamat åvddåla, ja tjálesta davva dan maŋŋela. – Ij lim ham muv ulmmen... tjielggigådij Lisá, majdis Ruoppsis Rådnik dalága tjumbádij. – Jur danen luojitjav! Duv ulmmen galgaj 138juoga årrot! Mij ávkijt jáhká le ulmedis mánás?</p>
<p>Juohkka suohttasij ham galggá ulmme årrot. Ja mánná le vil suohttasis ájnnasabbo. Doajvov gåjt. I val lulu davva dieddjit, juska vil goappátjij giedajatgum lulu gähttjalit. – Iv månnå giedajamgum majdik dieddji, vuosteldij Lisá. – Ittjij ga aktak tjiddi dieddji, javlaj Ruoppsis</p>
<p>Rådnik. Månnå tjiddiv i lulu dieddjit, juska lulu gähttjailt. – Miellas le dálla dale navti, subtsastij Vielggis</p>
<p>Rådnik, vaj juosstá sihtá nádot, ájnat ij diede, massta! – Bahás, sluogas miella, iktelij Ruoppsis Rådnik.</p>
<p>De hebas sjávodisvuohta bisoj båttåtjav. Ruoppsis Rådnik davva hiejtij Vielggis Rådnigij javla: – Gåhtjov duvva Lisá mállásijda udnásj iehkeda. Vielggis Rådnik de måjådastij ja vásstedij: –</p>
<p>Månnå gis duvva gåhtjov. – Ittjiv diede åvvånis mállásijt fálav, javlaj Lisá.</p>
<p>Valla jus fálatjav, de gåjt månnå luluv guossijt lusásim gåhttjot. – Bájajma ham duvva gåhttjot, moalgedij</p>
<p>Ruoppsis Rådnik. Duostav valla javllat illa vuojga dábijda skåvlliduvvam.139– Dábijt iv skåvlån åhpa, vásstedij Lisá. Skåvlån åhpav lågojt låhkåt ja dale dakkárijt. – Buvtá gus duoddidit? gatjádij Vielggis Rådnik.</p>
<p>Mij le akta ja akta ja akta ja akta ja akta ja akta ja akta ja akta ja akta ja akta? – Iv diede, javlaj Lisá. Snårrujiv. – Ij galla buvte duoddidit, javllalij Ruoppsis</p>
<p>Rådnik. Na buvtá gus de gádodit? Gádoda aktse gávtses. – Aktse gávtses gádodit, diedá ham iv buvte, vásstedij juo vásstádusáv gárvedam Lisá. Valla... – Ij galla buvte gádodit, javllalij Vielggis Rådnik.</p>
<p>Na buvtá gus de juohket? Juoge lájbev nijbbáj, manen de sjaddá? – Na, jáhkáv... buojkodatjáj Lisá, ájnat Ruoppsis</p>
<p>Rådnik farra vásstedij. – Diedon vuodjalájbbe. Gähttjalaste farra gádodit. Gádoda dávtev bednagis. Manen de sjaddá? Lisá ussjolij: – Ij gåjt dákte bátsitja, gå davva ham gádodav... ij ga bena bátsitja, boahtet ham luluj muvva gáskestittjat... de alluv iesj ga báhtsu! – Jáhká gus de mige ij lulu báhtset? jäskádij</p>
<p>Ruoppsis Rådnik.140– Jáhkáv navti le vásstádus. – Boasstot, ieme láhkáj, moalgedij Ruoppsis</p>
<p>Rådnik. Bednaga jierme lulun báhtset. – Iv dádjada, gåktu... – Na, gulá dal! sárnoj Ruoppsis Rådnik. Bednagis gåjt lulun jierme luojttet, e gus? – Márjju, vásstedij Lisá várrogisát. – De, jus bena luluj vuolgget, de gåjt jierme lulun báhtset! sjållåhastij Rådnik. Lisá de javlaj ármi alvot buvtij: – Sirrat gåjt aj lulun. Dasták ussjolij hoalmmedin galla dåssjijt. – Ij binnásj lågov ga buvte låhkåt! tjuottjodijga goappátja Rådniga ållu tjielggasit. – Buktebihtte gus dådja de lågojt låhkåt? javlaj</p>
<p>Lisá hähkkat jårgijdattijn Vielggis Rådnigij. Ejga desti galga suvva nåv vigálussjat. Rådnik njálmes tsaggalij ja tjalmijdis tsápptsij. – Buvtáv månnå duoddidit, giehtoj, jus dibdá muvva astot låhkåt. Ájnat iv galla goassak buvte gádodit! – Diehttelis buvtá ábbisav? moalgedij Ruoppsis</p>
<p>Rådnik. – Majt val de, vásstedij Lisá.141– Adjáj månnå, tsamáj Vielggis Rådnik. Álu vähkkálakkoj davva gärddádinno, gieres. Ja giehtov vil dunji tjiegosvuodav: Buvtáv låhkåt avta bokstáva bágojt! Iv la gus smidá? Ale dassta häso. Åhpatja dådnå aj maŋenagi. Ruoppsis Rådnik hållagådij: – Buvtá gus ávkkás gatjálvisájt vásstedit? Gåktu lájbev dagá? – Diedáv gåktu! ivtij vájmmelis Lisá. Dárbaha ábnnasijt... – Majt vattá ávddasim? gatjádij Vielggis Rådnik.</p>
<p>Giedjegijt váj virnnahijt gus? – Na, virnnahijt vuostak smålli... – Galla småle dárbaha? gatjádij Vielggis Rådnik.</p>
<p>Ale lik åro nåv ålov giehtok. – Sjuosjmedahte sujsta oajvev! tjumbádij</p>
<p>Ruoppsis Rådnik muoden. Måjddågoahtá nåv edna ájádallamis. Dullugådijda de ja Lisá oajvváj ilmev lasstagimpojgum siejvijga, desik</p>
<p>Lisá hähttuj sunnuv hiejtedit, gå sujsta vuoptajt duokkodijga. – De le vaden bárránam, duodastij</p>
<p>Ruoppsis Rådnik. Buvtá gus gielajt? Mij le vijdaldijdalgijdda oarjjelsábmáj? – Vijdaldijdalgijdda ij la julevsáme, vásstedij Lisá alvot.142– Guhtimusj tjuottjodij luluj julevsáme? javlaj</p>
<p>Ruoppsis Rådnik. Lisá huomahij, gåktu luluj máhttelis gássjelisvuodas bessalit: – Jus munji giehto, mij gielajt le vijdaldijdalgijdda, de giehtutjav, mij le dahta oarjjelsábmáj, oajvvadij ávos. Majdis Ruoppsis Rådnik hálvva garrasit nádoj: –</p>
<p>Rådniga e goassak sluvtti. – Sávav Rådniga e goassak lulu majdik gatjádallat, ussjolij Lisá. – Allon rijda, javlaj Vielggis Rådnik muodana.</p>
<p>Manen eldagahttá? – Eldagahttá, subttsánij buosjes Lisá, guhti má dávva diedij, átjega diehti... ij, ij gis! ietjas divádastij. Mådtsot galggá årrot. – Ilá maŋŋet ietjat divádittjat, giehtoj Ruoppsis</p>
<p>Rådnik. Gå la állis juojddá iktám, de bissu danen, ja hähttu dan båhtusijt gierddat. – Dajnak ham muvva mujttádahtá... javlaj</p>
<p>Vielggis Rådnik. Guovladij vuolus ja giedajdis tjårmådij ja luojtedij. Åvdep dijstagá átjádálkev buvtij, nappu åvdep dijstagáj, árvveda ham. Lisá juorrulij: – Ietjam sijdan de le agev ájgenis akta biejvve. Ruoppsis Rådnik árvustaláj: – Ij lim val de heva 143vuohke. Dáppen gis de avta bále li guokta–gålmmå ijá ja biejve, muhttijn dálvijt li vihtta ijá aktan. Bivvala diehti. Árvveda ham.– Le gus vihtta ijá avtas bivvalabbo? gatjádij Lisá. – Vihtta gierde bivvalabbo, diedon. – Valla de gåjt dan njuolgadusá milta lulun vihtta gierde galmmasabbo aj... – Na jur! tjuorvvistij Ruoppsis Rådnik.</p>
<p>Vihtta gierde bivvalabbo, adjáj vihtti gierde galmmasabbo. Jur dagu månnå lav dujsta vihtta gierde boandáp, adjáj vihtta gierde sluohkasabbo!144</p>
<p>Lisá sjuohkedij ja vuollánij. – Dáhta le dagu vásstádusádis månadus! ussjolij. – Huppas Duppas aj davva buojkkáj, jårkij</p>
<p>Vielggis Rådnik vuollegis giellaj, mahkas ienni allasis sáhkadij. Tjuottjadij uvsa åvddåj ruksarabán giedanis. – Majt sådnå sidáj? gatjádij Ruoppsis Rådnik. Giehtoj luluj goahtáj tjágŋat, jårkij Vielggis</p>
<p>Rådnik. Åhtsåmin lij ädnovuovsáv. Na, ihka gåktu, de ällim dakkára goaden dan ideda. – Le gus ietján? jäskádij alvaduvvam Lisá. – Dåssju duorastagájt, giehtoj Rådnik. – Diedáv ham, manen bådij, giehtoj Lisá. Ájgoj guolev nuktalit, gå... Vielggis Rådnik vaden subttsánij: – Ja lik de átjegav buvtij, i åvvånis árvveda! – Ij ga goassak lulu árvvedit, duoddistij Ruoppsis</p>
<p>Rådnik. – Ja de dähkko luojtij, ja ållo átjek goahtáj besaj... ja de goaden stuorra tjahken jållurij... ja bievdijt ja gálvojt gåmedij... desik nåv ballájiv, vaj namám vajálduhttiv. Lisá allasis usjudij: – Iv galla goassak lulu gähttjalit vuorbedisvuodan namám mujttet! 145</p>
<p>Manen luluv davva adnet? Valla ittjij dájt tsuvke, gå baláj Rådnigattjav bahojdimes. – Allagam viertti suvva ándagissaj luojttet, javlaj</p>
<p>Ruoppsis Rådnik Lisáj. Vielggis Rådnigis giedav doahppistij ja lidnásit njávkaj. Nåk almulasj njuolgadussan: Buorev sihtá, ájnat ij másja tjuorbesvuodajt giehttot. Vielggis Rådnik jieppada gehtjadij Lisáv, guhti gis mielastis galgaj juojddá iktet. Ájnat ittjij majdik huomaha. – Ittjij goassak ållu ulmutjahtátjit åhpa, jårkij</p>
<p>Ruoppsis Rådnik. Valla imálasj jasska le galla!</p>
<p>Njávkasta sujsta oajvev, de gis gulá, makta duhtá!</p>
<p>Valla Rådnik ánoj Lisá duosstamis ienebuv. – Vehik låjesvuohta, ja vil suvva báhppárijda gurppit, de má luluj sunji ihkeva buorre. Vielggis Rådnik almma gávastij ja oajves duvdij</p>
<p>Lisá oalggáj. – Nåv nagerduhttá! båssistij. – Rådnigasj le vájbbam! javlaj Ruoppsis</p>
<p>Rådnik. Rájddala vuoptajdis ja luojkkala sunji idjagahperat, ja vil lávláda juolos idjavuolev. – Älla ham mujna idjagahpera, giehtoj Lisá gähttjalattijn jegadit vuostasj bagádusáv. Iv ga buvte mavga juolos idjavuolev. – Lávládav de iesj, moalgedij Ruoppsis Rådnik:146</p>
<p><em type="italic">Sjáv-sjávot nejtsusj, Lisá askátjin! Desik mállásijda gåjt nåhkåstin. Mállásijt bårråm dánsatjit mannap, Ruoppsis ja Vielggis, Lisájn de dánssap! </em>– De gåjt bágojt buvtá, duoddistij oajves </p>
<p>Lisá nuppe oalggáj duvdedijn. Lávláda davva dal munji. Nagerduváv má iesj aj. De såjtijga goappátja Rådniga oaddám ja tjavgga garijdimen.– Majt dal månnå galgav? alvaduváj Lisá.</p>
<p>Edna imájdalá gehtjadij avtav, de gis nuppev oajvev, gå goabbák oalges vierajga dagu låssis tjage asskásis. Iv jáhke goassak åvddåla návti 147sjattaj, vaj soames hähttuj guokta Rådniga avta bále oatsodit! Ittjij ban, ittjij gudi goassak</p>
<p>Sámeednama ájggegiehton. Ittjij máhte ga sjaddat, ällim ham aktiga avtas Rådnigis ienebu. Smaredihtte lik, låssis håre! gåhtjoj gierddamahtes giellaj. Ájnat tjáppes garijdimes ittjij goabbák iehtjádav vássteda. Garijdijga goabbák hájn vil vuorrolakkoj, gullujga farra tjuojalvissan. Maŋenagi Lisá bágojt buojkkáj ja gulldalij nåv snivva, vaj åjvij gáhtolattijn askestis de ittjij dajt heva åhtsåla ga. Tjuottjoj gåmogis boadáldagá åvdån, man bajelt lågåj RÅDNIK LISÁ stuorra bokstávajgum.</p>
<p>Boadáldagá goappátjin bielijn lij snuorri gilkkurijn. Avtas lågåj guossebiello, nuppes gis dievnárbiello. – Vuorditjav, desik lávlla le nåhkåm, ussjolij Lisá.</p>
<p>De skuoladittjav dal... dal... goappáv biellov så galgav skuoladit? hämssárastij galla bágojs. Iv la guosse, iv ga dievnár. Dánna luluj adjáj rådniga biello... Dálloj soames uvsav goavkkistij, ja guhkesnjunják oajvve goavkes idij ja moalgedij: – Iv avtak goahtáj luojte dån maŋep vahko åvddåla! De uvsav sloahkkalij. Lisá dåssjev goalkodij ja biellojt skuoladij. Valla de gåjt vijmak sieldes vuoras tsuoppoj tjuodtjánij 148muora vuolen tjåhkkåhimes. Suojmma tjihkoj</p>
<p>Lisá lusi. Gárvvunam lij tjuovggis visskadin ja ájmodis stuorra gábmagijda tjágŋam. – Majt lik dal? tsamáj tsuoppoj guormes, sädos giellaj. Lisá jårgijdij gárves ihka gevva lájttalittjat. – Gånnå le dievnár, guhti galggá uksaj boahtet? gatjádatjáj moaren. – Gudi uksaj? gatjádij tsuoppoj. Lisá tsuobbu låmkadime diehti asjmaj vargga duolmmogoadátjit: – Dal dán uksaj, diedon! Tsuoppoj uvsav guovlaj stuorra, gávkas tjalmijisgum. De lagábuj lávkkistij ja bielges dasi ruvvij, dagu luluj gähttjalimen, jus bájnno luluj lajggat. Lisáv gis de guovlaj. – Uksaj gus boahtet? Gevva le uksa gåhttjum? – Iv dádjada, majt giehto, javlaj Lisá. – Månnå hoallä säme, ij gus? jårkij tsuoppoj. Väj le gus bieljedibme? Dådnåv gus lusäsis gåhtjoj? – Ittjij! moalgedij gierddamahtes Lisá. Månnå lav davva goalkodam. – Ij lulu navti dahkat... ij galla lulu... mudárdij tsuoppoj. Ärvveda ham väjvet davva. De uvsav tjievtjastij stuorra juolgijnis. Dibde davva sietton, 149hagŋadastij máhttse muorraj tjihkodijn. Ja dahta de dibddä duvva sietton. Uksa hähkkat tsäggot rahpusij, ja ritjás lávlo gulluj:</p>
<p><em type="italic">Muodudagá ájmmuj Lisá hoallá: – Mihtos soabbe giedanim, råvnnå oajvenim, Båhtusa muodudagá årro, ihka maha, Tjabu rådniga, mállásijda lusásim! </em></p>
<p>Ja moadda tjuohte giela säbrrin gärddádibmáj:</p>
<p><em type="italic">Dievddit de máhttelis fávdda guvsijt! Bårggålihtit bävddáj vil boalojt ja buddasijt, Gáhttojt gis káffaj ja sjnjierájt tiedjaj, Rådnigav Lisáv ávvudihtit gålmmålågev </em><em type="italic">gålmå gärddáj! </em></p>
<p>Lávllagav tjuovoj moatte lágásj sjålle. Lisá allasis ussjolij: – Gålmmålågev gålmå gärddáj le aktselågev. Soajttá gus soames dávva låhkåm? Uksarájgge sjávvunij, ja ieme ritjás hájn lávllogådij:150 <em type="italic">– Vuoj muodudagá viessoga, moalgedij </em></p>
<p><em type="italic">Lisá, båhtit! Guddne le muvva vuojnnet, de diehki jåhtit! Edna ávvo le årrot mállásijt bårråmin Ruoppsis ja Vielggis Rådnigij lunna, vil de </em><em type="italic">siegenim! </em></p>
<p>Ja gärddádibme tjuovoj:</p>
<p><em type="italic">Dievddit de guvsijt ganás ja darves, Jali ietjá juhkusis, njálges, Segada sádduv sijddarij ja hullov vijnnaj, Rådnigav Lisáv ávvudihtit aktselågev avtse </em><em type="italic">gärddáj! </em>– Aktselågev avtse gärddáj! fuohpedij Lisá duodden. Vuoj, de e goassak gergatja! Tjágŋuv dalá goahtáj... ja goahtáj tjáŋaj. Gálme sjávot lij </p>
<p>Lisá ilmmusattijn. Lisá muoden bievde birra gehtjastaláj stuorra huodnahij tjáŋadijn, ja lågåj vihttalågev juohkka lágásj guosse: muhtem juhtusa, muhtem låtte gis, tjabu muhtem giedjega. – Buorre váni 151gåhtjok li boahtám, ussjolij Lisá. Iv lulu åvvånis diehtám, gejt luluv gåhttjum! Bievddegietjen lidjin gålmmå tjåhkuna.</p>
<p>Ruoppsis ja Vielggis Rådniga lijga juo goabbásik tjåhkkidam, ájnat guovddelin lij guoros. Lisá dasi tjåhkkidij. Ij lim heva vuogas sjávot tjåhkkåhit, de doajvoj soames luluj hållagoahtet. De gåjt Ruoppsis Rådnik sáhkadatjáj: – Massám la juptsav ja guolev. Váhká vuorro! De dievnár buvtij váhkáv Lisá åvddåj, guhti davva aj hálvva muoden gehtjadij. Ij lim goassak hähttum váhkáv suoddat. – Duvva jieppadahttá. Oahpástuhtáv duvva dán váhkkáj, javlaj Ruoppsis Rådnik. Lisá: Váhkká.</p>
<p>Váhkká: Lisá. Váhkká de tjuodtjánij ja Lisáj guggŋidasstelij. Lisá gis ruopptot guggŋidastij, juska ittjij diede galgaj gus ballát váj imájdallat. – Luluv gus dunji biehkev suoddalit? gatjádij</p>
<p>Lisá. Nijbev ja suoregav váldij. Rådnik-guoktásav gehtjastij. – Ale ban! mierredij Ruoppsis Rådnik. Ij la makkirak dáhpe suoddat soabmásav, gejna la jur oahpástuvvam. Váhkká gáhtus! De dievnár davva ierijt guottij ja farra stuorra muorjjefierrusav buvtij. – Iv gåjt lulu oahpástuvvat vil fierrusijn, javllalij</p>
<p>Lisá. Ietján ham ep åvvånis mállásijt bårrågoade. 152</p>
<p>Goajvvistav gus dunji nárev? Ruoppsis Rådnik vuojnnuj håjen ja muráj: –</p>
<p>Fieros: Lisá. Lisá: Fieros. Fieros gáhtus! Ja dievnár nåv fávdda davva gádodij, vaj Lisá ittjij asta ruopptot guggŋidit. Valla Lisá ittjij dádjada, manen dåssju Ruoppsis</p>
<p>Rådnik luluj märrádusájt iktet. Gähttjalussan de tjuorvvij: – Dievnár! Buvte ruopptot fierrusav!</p>
<p>Ja fieros gis lij dalá ieme sajenis, dagu Lisá luluj skieddim. Dahta lij nåv stuorre, vaj Lisáv huoman unnán jieppadahtij váhkká láhkáj. Buosjoj gis Lisá maŋenagi, goajvvistij guvse dievav ja Ruoppsis</p>
<p>Rådnigij lagádij. – Vuoj ban, bahojdiddjev! moalgedij fieros. Mat mielas lulu iesj, jus månnå luluv dujsta guvse dievav goajvvistit, bahánierra! Hålaj buojdes, boalbes láhkáj, ällim ga Lisán buvtedahtte vásstádusá. Tjåhkkåhij dannák ja fierrusav gehtjaj ja hagŋadij. – Moalgeda juojddá, gåhtjoj Ruoppsis Rådnik.</p>
<p>Bierigis le dåssju fierrusav ságájdahttet! – Diedá gus majt? Uddni lav gullam ja gärddádam nåv ållo lávllagijt, giehttogådij Lisá.</p>
<p>Suorgganastij ielvedijn gálme sjávodisvuodav, vallak njálmes rabáj. Ja vil divna tjalme suvva guovllin. Imálasj, gå juohkka lávla subtsas guolijs.</p>
<p>Diedá gus, manen gájkka dáppen li guolijda 153mielastuvvam? Hålaj Ruoppsis Rådnigij, guhti gis ietjá guovlluj vásstedij: – Guolij hárráj, duodaj låmkadij njálmme Lisá bälljáj, de Vielggis Allagam suohtas árvvádusáv buktá. Ålles lávllagin. Ålles guolijs.</p>
<p>Galggá gus subtsastit? – Ruoppsis Allagam le galla guddnediddje davva bäggalattijn, mudárdij Vielggis Rådnik Lisá nuppe bälljáj. Duvvo gulluj jarramin. Nåv suohtas ham luluj! Galgav gus? – Na, subttsána de, javlaj Lisá tjábbát. Vielggis Rådnik ávos tjajmádij ja Lisás nierav njávkaj. De lávloj:</p>
<p><em type="italic">Vuostatjin guolev vuoggaj dabrrida. Álkket dabrijt. Njuorakmánásj, jáhkáv, aj </em><em type="italic">luluj dabrridam. Maŋebun guolev oassásis hásada. Álkket hása. Slehtasj, jáhkáv, aj luluj </em><em type="italic">oasstelam. </em></p>
<p><em type="italic">De dal munji guolev málesta! Álkket gibman. Ij la ájgev gålådam. </em>154 </p>
<p><em type="italic">Gárráj de davva luojttela! Álkket sjiehttá. Danna le juo vällaham. </em></p>
<p><em type="italic">Buvte diehki! Muossádav! Álkket dakkár gárev bävddáj buvtá. Låggŋi gáres gåbttjåsav! Vuoj, dähppum le, iv nagá! </em></p>
<p><em type="italic">Dagu dabmen le rujtta. Låhkev adnal rujtan, gå le guovddelin. Goappáv buoremusát bårå, Tjoavdedis guolev gus, váj guoledis </em><em type="italic">árvvádusáv? </em>– Ussjola davva ja de måna, gåhtjoj Ruoppsis </p>
<p>Rådnik. Dan båttå midja varresvuodat buorástahttep. Rådnik Lisá varresvuohtaj! huvkedij ármi nagáj. Gájkka guosse dalá gis juhkagåhtin, juska vil tjuollot gijkadin: Muhtema gábtjav oajve nali gåmedin, dagu ietjasa lulun jáddadit ja tjuohkin gájkav, mij muodojda gålgåj.</p>
<p>Iehtjáda gis tjiebetsjnjåråstagájt gåmådallin ja vijnav juhkin, gå dahta bievdderabdajs gålgåj. 155</p>
<p>Gålmås, geŋguruj muoduga, rahtjin gårdaslippa rujttaj davva dujvvida ja vájmmelit buonjustagáv sjnjuhpagåhtin. – Dagu svijne bårråmin! árvustij Lisá. – Tjáppes hålan lulu mijáv gijttet, javlaj Ruoppsis</p>
<p>Rådnik Lisáj snirvvida. – Doarjjot hähttup duvva, árvveda ham, tsamáj</p>
<p>Vielggis Rådnik, gå Lisá tjuodtjánij hålatjit. Lisá jegadij galla, juska vil hálvva suorgganam. – Edna gijtov, tsamáj vásstádussan. Valla rijbatjav váni dunnu doarjok. – I de galla, mierredij Ruoppsis Rådnik. De Lisá gähttjalij buorremielagin sunnuv gierddat. Maŋŋela oabbásis dássta giehtodijn de moalgedij: – Muvva vil nårdåjga! Jáhke val muvva lulujga duolbbadin diebttjim! Duohta, gássjel lij håladijn dabrijdit. Rådniga suvva goabbák bieles nårdåjga, vaj de vargga lågŋånij. – Badjánav dal gijtátjit... hållagådij Lisá, ja ajtu håladijn badjánij. Gieda madev badjánij, valla bievde rabddaj nagáj njoammot ja ietjas vuolus giesselit. – Rijba aktu allasit! tjuorvoj Vielggis Rådnik. Lisáv vuoptajs goappátjijn giedajn doahpolij. Juoga dal dáhpáduvvá!156</p>
<p>Ja de, Lisá gåvvidime milta, ihka mij avta bále dáhpáduváj. Ginntala rábe vuolláj guhkkun, vaj vuojnnujin ruohkon, maj tjuhpajn lidjin dållårusuna. Ruvsa gis guhtik avtajt fádijt soadjen tjágŋalin ja de suorega juolggen vájk gåsi säjvo vábbulin. – Viehka låttij láhkáj, ussjolij</p>
<p>Lisá aktu allasis, ármi de dán sieldes doason nagáj usjudallat. Dálloj gulláj sädos tjajmmusav báldanis, ja dasi jårgijdij Vielggis Rådniga vidjurijt guoradalátjit.</p>
<p>Ájnat Rådniga sajen lippa tjårbielle tjåhkudaláj. – Dála lav! huvkedij giella jupptsagáres. Lisá vaden jårgijdij, vaj jur háhppidij Rådniga gåbdes buorremielagis muodojt ájttsat sunji nirvudallamin. Jur åvddåla Rådnik jupptsagárráj buoktjalij. Ittjij majdik joavde. Moadda guosse juo vuolusåjvij fádijn vällahimen, ja jupptsagukse bievden låjdåstimen Lisá lusi. Vuordedik Lisáv siejvij duobbánittjat. – Iv desti dájt gierda! ritjádij tjåhkunistes tjiellistattijn ja goappátjijn giedajn bievddelijnev adnalattijn. Garrasit råhttistij, vaj fádi, lihte, guosse ja ginntala hårren guolbijn äjvvalin. – Duv hárráj gis, jårkij suhton Ruoppsis</p>
<p>Rådnigij jårgijdattijn. Mielastis sådnå lij gájka skälmmudagá oarren, ájnat Rådnik ij lim desti báldanis. Unnolam lij unnes doahkkon ja dálla 157bievden ávos birra oagodij lijnev, mij duogenis suvva tjuovoj.</p>
<p>Ietján de galla Lisá luluj alvaduvvam, ájnat dálla ban lij ilá moasjen masik alvaduvátjit. – Duv hárráj, hájn javlaj sjivnnjádusátjav doahppidijn, gå sådnå lij bävddáj gåbmånam ruvsa badjel tjiellistimes.</p>
<p>Duvva ban gáhttotjivggan sjavnjáv, sjavnjitjav!158</p>
<p><em type="bold">Lågåt lågos Sjavnnjemin </em></p>
<p>Lisá de håladijn suvva bievdes váldij ja gájkajn fámujnis åvddån–maŋus sjavnjij. Ruoppsis Rådnik ittjij åvvånis vuostelda, ájnat sujsta muodo edna unnun, ja tjalme gis stuorojga ja ruonudijga. Huoman Lisá sjavnjedijn de oanoj... buojdoj... dimáj... jårbudij... ja...  159</p>
<p><em type="bold">Lågenanvuostasj lågos Smaredimen </em>...ajtu lij gáhttotjivgasj.  160 </p>
<p><em type="bold">Lågenannuppát lågos Guhtimusj niegadij? </em>– Ruoppsis Allagam beras ij lulu náv tjavgga jarrat, javlaj Lisá tjalmijdis ruvvidijn. </p>
<p>Gáhttotjivggaj hålaj gudnijn, ájnat huoman alvot. Båkti muvva, vuoj! nåv hávsskes niegos!</p>
<p>Ja fáronim la årrum, gáhttotjivgga... muodudagá ájmon. Gärrásam, diedá gus? Gáhttotjivgaj dåssjedis dáhpen, dagu Lisá akti moalgedij, de agev jarri, ihka majt dakkárijda giehto. – Jus dal guorrasattijn lulu jarrat, valla vuornodijn gis njávggot, jali ietjá njuolgadusáv jegadit! gujddij Lisá. De ham luluv dujna ságastallat! Valla gåktus soabmásijn ságastalá, jus iktá dåssju avtav? Dási de gáhttjotjivgga dåssju jaráj. Ittjij diededahte, jus guorrasij váj vuornoj. De navtik Lisá sjáhkkavegan åtsåj, desik lij</p>
<p>Ruoppsis Rådnigav gávnnam. Buolvvedij ráffáj dålå åvdån ja buohtastij Gáhttotjivgav ja</p>
<p>Rådnigav. – De dal, gáhttotjivgga! iktelij giedajdis sjpättjo. Miededa, dánen sjaddi! Maŋŋela oabbásis dájt buojkodattijn de javlaj: – Ittjij gåjt davva gehtja. Oajvev ierijt jårggålij, mahkas dal váni ájtsak. Valla unnán galla 161hehpanij, de jáhkáv hähttum le årrot Ruoppsis</p>
<p>Rådnik. – Gärrásam, hárddo várddábut tjåhkkåha, moalgedij Lisá ávos tjajmáda. Ja guggŋidaste... guovlodattijn, gåktu jará. Mujte ájgev navti sästá! De gáhttotjivgav lusásis låggŋistij ja tjulestij: – Dåssju guddnen, gå la Ruoppsis</p>
<p>Rådnigin årrum. – Muohtatjalmme, tjivggam! javlaj Lisá, gå gehtjastij vielggis gáhttotjivgav oalges badjel.</p>
<p>Sådnå hájn mássjelit lij bassusin. Goassa så lik</p>
<p>Diejnne ålli Vielggis Allagam njoallomis? Danen dávk niegonim lidji nåv måjvven. Diejnne! Diedá gus Vielggis Rådnigav njoalo? Bahojda galla alvot! – Ja manen så lik Diejnne sjattaj? hoalmmedij.</p>
<p>Gáhttotjivgajt gehtjatjit de viellidij vuogas sadjáj garŋŋel ráffen ja gájbbe giedan. Giehttu då,</p>
<p>Diejnne, sjaddi gus Huppas Dubbasin? Jáhkáv sjaddi, ájnat ale hájn guojmijdisát dájt giehto. Iv hájn ållu diede. – Duodden, gáhttotjivgga, jus muv siegen dal lulu niegonim årrum, de galla lulu dávva návddaham:</p>
<p>Gulliv nåv ållo lávllagijt, ja divna guolijs subtsastin! Ihttásj ideda hávsskudagájt gulátja.</p>
<p>Idedisbiebmojt bårådijnát de dunji gärddádittjav</p>
<p>Mårsjåv ja Snihkkárav. De galla lulu biebmut sjkálltjon jáhkket!162– Gáhttotjivgga, usjudallon dal, guhtimusj gájkav niegadij. Oalle gatjálvis le dáhta, gärrásam, ale ga dale nuovti juolgijdat njoalo. Mahkas dal Diejnne ij lulu duvva bassam! Árvveda má, Gáhttotjivgga, návti hähttu: Juogu dal månnå váj Ruoppsis</p>
<p>Gånågis niegadijma. Sådnå lij ham aj niegonim...</p>
<p>Valla de ham adjáj månnå lidjiv suv niegon.</p>
<p>Niegadij gus Ruoppsis Gånågis, gáhttotjivgga?</p>
<p>Dådnå lidji áhkkás, de gåjt lulu diehtet. Vuoj, gáhttotjivgga, viehkeda dávva buojkkátjit!</p>
<p>Dujsta juolgge gåjt mássjá vuorddet! Majdis skälmmudiddje gáhttotjivgga nuppev juolgev njoallogådij ja mahkas váni gulák lij gatjálvisáv. Guhtimusj jáhká dådnå niegadij?163</p>
<p><em type="bold">Tjielggidusá </em>Dála li muhtem márjju amás jali ådå bágo: </p>
<p><em type="bold">Sábmáj </em></p>
<p><em type="bold">Dárruj </em>biektelijnæringsstoffbiestasiejnnehekkguhkesbåhttsåteleskopgulkkastump knivguovlanisákikkerterjuolgárløper (sjakkbrikke)muodudahka speiloanesbåhttsåmikroskopsniktaknekt, soldattjumbáditavrbyte (t.d. samtale)tjåhkunsetetsábmánslagverktsuhppalditduppe i vatn </p>
</body></document>
