<document xml:lang="smj" id="no_id"><header><title/><genre code="ficti"/><author><unknown/></author><wordcount>27729</wordcount><conversion_status type="standard"/><availability><license type="standard"/></availability><multilingual/><origFileName>978-82-692239-5-8_Subttsasa amás gáttes.pdf</origFileName><metadata><uncomplete/></metadata><version>XSLtemplate $Revision$; file-specific xsl  Revision; common.xsl  $Revision$; </version></header><body><p>Tjihkkom Almmudahka</p>
<p>Subttsasa amás gáttes© 2022 Are Tjihkkom</p>
<p><em type="bold">ISBN: </em>978-82-692239-5-8 </p>
<p><em type="bold">Vuostasj prienntim: </em>150 girje, 2022 </p>
<p><em type="bold">Almodam: </em>Tjihkkom Almmudahka 2022, Ájlátten </p>
<p><em type="bold">Dåjmadam: </em>Are Tjihkkom <em type="bold">Sábmáj: </em>Are Tjihkkom <em type="bold">Duollidam: </em>Åsta Pedersen </p>
<p><em type="bold">Prienntim: </em>Forretningstrykk AS, Bådådjon <em type="bold">Tjálos: </em>Sabon LT Pro 12 <em type="bold">Báhper: </em>Holmen BOOK Cream 80g </p>
<p>Dáv girjev suoddji dájddobarggoláhka. Sierra såbadik almodiddjijn, de ij dát girjje buvtedahte jali ga almodahte, ájnat majt láhka miedet. Vuona Sámedigge le girje almodimev biednigahttám.</p>
<p><em type="bold">SiSŋeldiS </em></p>
<p>Álggobágo</p>
<p>Edgar Allan Poe <em type="italic">Dåktår Darva ja Profesåvrrå Dålgå vuohke </em></p>
<p>Aleksis Kivi <em type="italic">Várreitjá </em></p>
<p>Anton Tjehov <em type="italic">Gierugasj </em></p>
<p>Virginia Woolf <em type="italic">Kew Gardens </em></p>
<p>Arthur Conan Doyle <em type="italic">Alvadus Böhmenin </em></p>
<p>James Joyce <em type="italic">Oappátja </em></p>
<p>Lev Tolstoj <em type="italic">Giebnne Aljussjá </em>5933416173107121 </p>
<p>Rabindranath Tagore <em type="italic">Kabulivala </em></p>
<p>Kate Chopin <em type="italic">Hebas ássje Désirée mánásj </em></p>
<p>Katherine Mansfield <em type="italic">Nissun oassásin </em></p>
<p>Wolfgang Borchert <em type="italic">Ijájt gåjt tsiebana ådi Lájbbe </em></p>
<p>Tjuovvusin: Báhkosjkánjggo Vuodotjállusa Gáldo131145 157167185 191196 198 2005</p>
<p><em type="bold">ÁlggobÁgo </em></p>
<p>Dán girje subttsasa li amás gáttes, ja dan ulmmen le buktet värálda girjálasjvuodas bähkátjav sábmáj. Danen li dán girjen tjoahken lågenanakta tjálle guhtik lándas. Novella giehttu sierra tiemájt, ájgijt ja vidjurijt, majs vuorrasamos subtsas le jages 1845, ådåsamos gis jages 1947. De le ham de tjuode jaga gasska, masi galla tjállusa sjiehtti. Álu de li tjálle guorram realismav, valla adjáj gávanadahtti romantijka ja modernisma dåbddomerka. Tjállijt lav gávnnam åtsådijn dåbdos subttsasijt, majt diedáv lågådahtten vilá udnásj ga biejve. De doajvov vuorbástuvvam lav dajt sábmáj buvtátjit avta miellagiddisin gå vuodogiellaj.</p>
<p>Mielastim le ávkken jårggålit dákkár subttsasijt sábmáj. De máhttep iednegiellasimme låhkåt giehtojt, dagu novellajt, ålles väráldis. Navti lasedip aj iehtjama girjálasjvuoda boanndudagáv, mij le galla ájnas gielama bisodittjat. Vil de luluv danen dättodit nanos girjjegielav ja doajvov dát girjje buktá dan árbbáj juojddá.</p>
<p>Jårggålattijn nåv moatte lágásj tjállusijt sábmáj de lav aj vierttim gávnadit moadda ådå bágo. Subttsasa dáhpáduvvi ietjá sebrudagájn ja bájkijn ja ájge, majda 6ep la sábmáj vilá oahpástuvvam. Dan diehti lav ham de tjuovvusij biedjam báhkosjkánjgov. Rádedav davva anátjit lågådijn, jus bágo e dádjadahte. Dán girje giella le ållessjattuk iednegielagijda, valla soajttá hiehpat giela gássjelap bielijt oahppe låhhkijda.</p>
<p>Sierra láhkáj luluv gijttet Åstav, guhti mujna le gierddisit låhkåm, gulldalam ja rudnam. Jårggålattijn snårrujiv álu, valla Åsta viehkedij gálgatjit dájt tjelgga ja buorre sábmáj. Bargadijnema säbrrálakkoj de sjattaj dát girjes almodahtte tjoahkke.</p>
<p>Maŋutjissaj sávav buorre låhkusav doajvo dát tjoahkke muojon lågådahttá subttsasijt amás gáttes!</p>
<p><em type="italic">DåjmaDiDDje </em>8 <em type="bold">edgar allan </em></p>
<p><em type="bold">Poe </em></p>
<p>Edgar Allan Poe le</p>
<p>Aktijduvvam Stáhtaj dåbddusamos tjállijs. Álgon ienemusát divtajt tjálij, majs</p>
<p><em type="italic">The Raven </em>dávk lisj oahppásamos. Maŋenagi buktegådij tjáppagirjálasj subttsasijt novällan, manen suvva dálla dåbddåp baldedahtte giehtoj tjállen. Poe tjálij álu ulmutja mielas, biedalimes ja ietjá luondo dáhpádusájs. </p>
<p>Poev låhkåp aj guoradallesubttsasij vuododiddjen.</p>
<p>Juska dåssju gålmmå dakkára tjálij, de sjaddin iehtjádijda vuodon, gåktu subtsas ulmutja jierme máhtudagájs tjoavdátjit árvvádusájt. Duodden vil le Poe dåbdos girjálasjvuoda árvustallen. Muhtema suv ájádusájs li sjaddam oahppan, juska vil maŋenagi älla divna guorrasam ájádusájdises, gåktu novellav luluj tjállet.</p>
<p>Edgar Allan Poe riegádij 1809 Aktijduvvam Stáhtaj</p>
<p>Massachusettsin, jámij dåppen 1849. <em type="bold">dåktår darva ja ProfeSåvrrå dålgå vuohke </em>10 </p>
<p>Tjavtjan lågenanavtsát jahketjuode, Oarjje-</p>
<p>Fráŋkrijkav miehtáj manádijnám de bálges doalvoj muvva sierra Maison de Sante, aktusasj dájssudagá lahkusij. Dassta lidjiv ålov gullam Parijsa rádnajstam, gudi lidjin dálkudiddje. Iv lim gudik goassak guossidam dakkár goadev, de állis luluv danna manádit. Guorristit lulujma daggu oajvvadiv guojmmásim, ålmmåj, gesi lidjiv muhtem biejve árabut oahpástuvvam. Nádoj, luojitjij vuostak duojkijnis, valla de gis baláj bierigijs. Biehtoj huoman muvva årromis nåk vähttsásvuoda diehti ártam gåpsek, ja giehtoj aktu suojmma luluj joarkket, vaj luluv suvva maŋŋela jåksåt. Hivástahtedijn usjudalliv soajttá gássjel goahtáj bessat. Moalgediv dávva, ja sådnå vásstedij javla jus iv lulu isedav, Monsieur Maillardav, dåbddåt jali ga dåhkkidahtte girjev buktet, de lisj má gássjelabbo. Njuolgadusá dákkár aktusasj dájoksijdaj hárráj lidjin galla snivábu almulasj skihppijviesojs. Duoddistij vil muhtem jage dássta åvddåla iesj oahpástuváj Maillardaj, vaj de viehkedisj muvva uvsa åvddåj ja diededisj, guhtimusj lav. Valla ájádusá dájsogijs ettjin bája suvva goahtáj tjáŋatjit.</p>
<p>Gijttiv, ja dahtak rahtes mannájma savvujiddje bálggáv. Tijmmabielen bálges tjårromáddagin vargga 11suohkkis vuobmáj láhppuj. Tjuovojma dáv sjievnnjis miehtsev bielle gålmmå mijla desik Maison de Sante idij. Stuorra goahte, slábmamin jurra de årodahtten. Oabme ja gåpseduvvam. Tjadá suorgganiv dassta, råsåm gehtjasta lidjiv juo hálvva moaddomin. Hehpaniv valla iebdesvuohtasim, de gåjt de huoman joarkkiv.</p>
<p>Gárdev lahkanattijn ájttsiv lijdda lij goavkkot, ja ålmmå sjibmo lij dannák guovllamin. Dát ålmåj munnu lusi boahtelij, guojmám giedas buorástahtij ja vájnnodij suvva råses luojttádittjat. Dáhta lij ham Monsieur Maillard iesj. Várddás dålusj ájge ålmåj, tjábbát dåmadij. Fáronis buvtij mihásvuodav ja vähttsásvuodav, ja juoŋga lágásj mierrediddje fábmo lij sujna.</p>
<p>Gå lij muvva vuosádallam, de guojmmám buojkodij mielam guossidittjat dáv sijdav. Monsieur Maillard jáhtij muvva oatsodit. Guojmmám de hivástahtij, ittjiv desti suvva iejvvi. Guojmme gáhtum de iset ihkeva härvvás lanjátjij muvva doalvvolij. Lanján lidjin jálos miela milta gálvo dagu girje, tjuorggasa, giedjega, tjuojana. Hávsskes dålåsj jatsáj. Fávros näjttso pianon tjåhkkåhij Bellinia ariav tjuojadimen. Goahtáj tjáŋadijnám hiejttelij tjuodjamis muvva buorástahtátjit. Vuollegasj gielastis loajttot ulmutjahtij. Jáhkket ielvviv gávkas muodojt, maha galla lidjin, vájku allasim miellusa, guovggada. Gárvvunam lij hådjen. Raddásim biejadij vieledime, mielastuvvama ja guddnedime segadusáv.12</p>
<p>Parijsan lidjiv gullam Monsieur Maillarda goaden sujttijin <span type="quote">“linedime vuogijn”</span>. Gáhttijin nuktalimes, tjabu vuorjját skihppijt gitta tjadnin. Ienni sijáv suolev várddahin, gå skihppe bessin goaden ja gárden váttsatjit luovvasin dagu varres sahteulmutja. Dávva mujte de bágov gáhttijiv näjttsuj håladijnám, ittjiv vuojn gåktu ga diede, jus de sådnå luluj jiermmá. Suv sierra lágásj oajodis tjalmijs hálvva ussjoliv ij lulu. Danen de lidjiv majdik sierra giehtok, mij ij lulu miellagiddis jali ga dájogav hárret. Ållu jiermmát vásstedij gájkkaj, tjabu majt iesj ivtij lij ållu duolla. Oahppam gåjt lidjiv gidodiddje metafysihka guhkes ráddnavuodas huoman åskeldik årotjit dan lágásj duodastussaj. Ságájdahtedijn de dagu álgo rájes várrogissan bissuv.</p>
<p>Dievnár buvtij ruonudisájt, vijnav, ja ietjá bårrusav, ja månnå dajt návddahiv. Näjttso båttåtja maŋŋela lanjáv guodij. Gå lij vuolggám, de gatjádahtte tjalmev isedasám vuosediv.– Ij, vásstedij. Ij galla – Ietjam vegas – tjiehtjevam le sådnå, buorre nissun.– Ándagis de ánov, vásstediv sunji. Valla diedon dádjada ándagis luojttet. Duv háldadimmáhtudagá li dåbddusa Parijsan, de jáhkkiv máhttelis luluj, árvveda ham...– Na jur... na jur... iesj ham galgav duvva gijttet várrogisvuodastit. Vuorjját lip älvvám ietjat lágásj nuorra ålmmå navti vieledi mijáv. Avtat báles dájvvábut li guossijimme ájádalák dåjma stuojmev 13hasodam. Oabme vuogev anedijn, dalloj gå skihppe bessin luovvasin váttsatjit, de álu guossididdje huohppelattja sijáv suhttadin. Dajnas de hähttujiv garrasit buorggot guossijt, ájnat gejda iesj luohtediv diehki bessin.– Oabme vuogev anedijn gus de!? javlliv. Ehpit gus de dale dáv <span type="quote">“linedime vuogev”</span> desti dánna ane?– Ep desti, tjielggij. Galla vahko juo dat rájes, gå ihkevij davva hiejtijma.– Ajtu alvaduhtá muvva! – Mielastimme, sjuohkkij, de ieme vuohke máhtsa-dahtij. Linedime vuoge váhtá tjabu mijáv baldij, ja dan ávkijt li ilá májnnum. Mielastim dán goaden, jus gånnåk, de juo nuohkásav lip gähttjalam. Dagájma gájkav, majt jiermmás ulmusj luluj oajvvadam. Suddo illa árabut guossidam, de lulu iesj árvustallam. Jáhkáv huoman dåbdå gåjt linedimev... vil de snivva.– Iv galla ållu. Gullam lav dåssju goalmát jali nälját njálmes.– De gåjt máhtáv tjielggit vuohke lij skihppijt dámadit. Ejma vuostelda avtak hálov, mij skihppe oajvváj idij. Farra ejma dåssju dibde, ájnat alodijma dajt aj. Navti dálkudijma moadda skihppe. E ban argumentum ad absurdumis ietjá håla nåv ålov bájne bieriga mielav. Buojkulvissan muhtema ietjasa jáhkkin vuonntsán. De dálkudijma tjiddida dakkár jáhkov oallen. Tjiddijma skihppe lij huohppelasj, jus ittjij dasi jáhke. Ja danen de biebmajma suvva dagu vuontsáv, 14ejma ietjá biebmov vatte. Návti de gårnåsj sjárajn ibmahijt dagáj.– Valla dåhkkidin gus gájka davva navtik? – Ettjin galla. Åskeldijma edna álkkes suohtta-sijda, dagu musihkkaj, dánssamij, lásjmudallamij, kårtåjda, muhtem girjjetjerdajda, ja nåv vil hájn. Sidájma juohkkahattjav dálkudit dagu dábálasj skihpudagáv, ja bágov ‘dájok’ ejma goassak moalgeda. Stuorra ávkken lij juohkkahattjav biedjat iehtjádijt várddahittjat. Dájoga miellaj luohtedimev máhtsadattijn vaddá sunji rubmahav ja sielov. Navti besajma divras várddahiddjijs.– Ejda ga gåktuk nuktala? – Ejma. – Ejda ga goassak skihppijdihtte tjaná? – Vuorjját. Duolla dálla. Muhtema vájvve ilá bahán sjattaj, jali skihppe hähkkat moarádij, de tjiegos ladnjaj suvva tsåkkåjma, vaj ij lulu iehtjádijt bájnnám. De anedijma danna desik máhtijma suvva rádnajdises luojttet. Moarrás bierigijn älla lunnama dahkamuhá. Almulasj skihppijvieson dakkára årru.– De dálla la ietjájduhttám gájkav... jáhká gus dánen le buorep?– Diehttelis. Vuogen lidjin nievres biele, tjabu váhtá.</p>
<p>Vuorbben midjij le rájadallam juohkka Fráŋkrijka Maison de Santes.– Dájt giehtodijn de galla muvva alvaduhtá, javlliv.</p>
<p>Iesj guoradalliv dálásj ájge e dassta ietjá vuogijt ane lándan.15– Vilá la nuorra, ráddnam, vásstedij isedam. Valla akti ájgenit åhpatja iesj árvustalátjit, mij väráldin dáhpáduvvá, váni åskeldik ietjá skuolldarijda. Ale jáhke masik gullamasát, ja dåssju lahkev vuojnnemasát. Giehtodijn Maison de Santestimme, de le tjielgas soames biessegáma le dunji gielestam. Mállása maŋŋela huoman littja vuojŋadam manostit, de muojon vuosádaláv dunji goadev, ja adjáj mielastim, ja juohkkahattja davva vuojnnám mielas, buoremus gudik goassak gávnaduvvam vuogev.– Ietjat... gatjádiv, ietjat gávnadus gus? – Mihá lav subtsastattijn le, edesik muhtem märráj. Dán láhkáj de ságastiv Monsieur Maillardajn tijmav, guokta suv munji vuosedattijn gárdev ja sjattadagájt. – Iv månnå dálla máhte dunji skihppijdam vuosedit, giehtoj. Rasjes miellaj le ham vuosádus agev ienep jali binnep baldedahtte. Iv ga sidá dujsta nielgev válldet. De dal mállásijt bårrup. Fálav dunji gálbev a la Menehoult giedjekkålaj siegen lieman. Dan maŋŋela gis guvsedievav Clos de Vougeotas. De ham de littja ådjum.</p>
<p>Gudán diededin mállása lidjin bievden. Isedam lájttij muvva stuorra bårådahkaj, gåsi fuovva lij tjåhkanam – guoktalågevidás jali gålmmålåges lijma tjoahkkáj. Vuojnnet divna alla árvon, edesik boandás máttos, vájku sijá biktasa mielastim lidjin ållagasj divrrasa. Hálvva dålusj viesov goarssudin. Ielvviv gåjt de guokta gålmadisá guossijs lidjin nissuna. Ällim ga 16gárvvunam, manen parijsak udnásj biejve luluj tjábben nabddet. Moadda nissuna, gudi e lulu gietjat låges nuorabu, lidjin ilá tijevllim, suormmasij-, giehtabáttij-, ja riggasijgum. Bålå ja gieda hehpanadde rihttsot. Ájttsiv adjáj moadda vuolpo lidjin suodarduvvam – edesik binnes lidjin hiebalgisá. Gehtjadattijn dájt vuojnestiv Monsieur Maillarda oahpástuhttám miellagiddis näjtsov. Alvadussan huoman lij sujna gievlle ja tjårbielgåbdediddje, allagábmaga, ja duolvas brusselgådemgahper. Nåv stuorre, va muodo sujsta ihkeva unnen vuojnnujin. Gå vuostasj bále suvva iejvvijiv, de lij hiebalgis hådjen gárvvunam. Oanes báhkuj lidjin fuova gárvo goammbala, danen vuostatjin máhttsiv ájádussasim dát <span type="quote">“linedime vuoges.”</span> De usjudalliv jus dal lik Monsieur Maillard gäjddám luluj mállásij åvddåla, vaj iv lulu ballát bårådijn dájogij siegen. Mujttájiv de Parijsan ham juo giehttun oarjjelahá li gåmbalis ulmutja måttijn dålusj dábijn. Duodden vil ságastaládijn dán fuova ulmutjijgum gáhtun dalá ja tjadá gájkka ietjam vuorddemusá.</p>
<p>Bårådimladnja, vájku vuogas, ij lim ilá tjävllá.</p>
<p>Guolbbe lij guolbbelijne dagi, vájku Fráŋkrijkan galla álu lijnev gájdadi. Vinndega gåbttjåsahtá, daj uvsa vil dahpas ruovdijn tjuollot oasesvinndegij láhkáj. Dádjadiv ladnja li lane oassen, de vinndega lidjin nieljetjiegaga gålmån siejnen, uksa näljádin. Ällim låget vinndegis binnebu.</p>
<p>Bievdde lij ájmodibme. Dievas lihtijs, ja dievva-sabbo ájvvanijs. Valjesvuohta lij siellde. Biergos lij 17nåv ållo, vaj lulun stálojt buktám biebbmat. Gudik goassak iv lim nåv valjev, iellema buorij nåv dåssjes gålådimev gehtjadam. Muosodibme lij gåjt huoman hásadus. Muv lines tjuovggaj hárjjánam tjalme má vasjodijga lågodis ginntala garra dålåv. Silbbajuolgij nanna lidjin dajt bävddáj ja ladnjaj hájedam, irda gåsi, gånnå sajev gávnnin. Moadda dievnára lidjin aj danna, gietjas-gávtses lidjin tjåhkkidam lanjá nuppe gietje stuorra bävddáj. Siján lidjin fiolijna, bitjuna, stuorbåsuna ja goabdes. Viehka hárrin muvva, ihkát juhtsin vuojn duolla dálla mahkas musijkkan. Vuojnnet hávsskudahttin iehtjádijt, ájnat muvva.</p>
<p>Ittjij lijssi ietján ájádallat gå gájkdivna lij ållu gåmbal. Valla dán ájmon li ham ihka makkár niera, ihka majna ájádusájn, guhtik ietjas láhkáj dåmadimen. Manádallam lidjiv nuohkásav, vaj suorgganik lidjiv vargga masstak. De tjåhkkidiv sjávot isedam oalges bälláj, ja mujsta ham nielgge hiebaj ájvvanij åvdånim.</p>
<p>Ságastalliv huoman hávssket ja ieme láhkáj.</p>
<p>Nissuna dublledin, dagu le dáhpen. Árvvediv ruvva dát vehka lij oahppam, ja isedam lij hávsskes subtsastiddje. Muojon giehtoj bargostis Maison de Sante oajvven, ja ajtu dal gájkka sihtin bierikvuodas hoalmmedit. Gulliv moadda suohtas giehto skihppij hähkkahálojs.</p>
<p>Buojddedåkkåsj oalges bielenim subttsánij: – Akti ájgenis lij dáppen ålmåj, guhti ietjas káffagiebnnen jáhkij. Ij la gus vissa ållu sierra lágásj, galli jur dát ájádus le dájoga vuojŋŋamijda ilmmusam? Jurra de 18le dájssudahka Fráŋkrijkan, gånnå älla káffagiebne ulmusjhámen. Mijá dakkár lij guohpáris, ja snivva idedijt basádij liertijn ja gálkajn.</p>
<p>Gárggo ietjam vuosstebielen subttsánij: – Ja de åroj dánna ij mälggat dássta åvddåla ålmåj, gen miella suvva oassnán jáhkedij. Giellagåvvån tjabu hálvva duohta, vájvve lij galla. Ratjájma suvva gitta anedittjat. Edna ájgev ittjij ájvijs iehtjádav lágeda bårråt. Valla ruvva dálkudijma tjiddida sådnå ajtu ij lulu iehtjádav bårråt. De gis båskijt tjievtjaj, náv... náv...– Monsieur De Kock! Ulmutjahttu då! Vuoras nissun tjumbádij hoalle guoras. Bisoda juolgijdat ietjat lunna! Bäjsstám la dal mujsta silkkihielmev! Hähttu gus buojkodit nåv doajmmelis vuogijn? Guossema duvva dádjat buoragit, vájku la váni tjievtjak. Galgav dunji sárnnot dådnå la vargga suddilmme avta lágásj oassná. Vuosádalá galla ajtu luondulattjat.– Mille pardons! Ma’m’selle! Monsieur De Kock vásstedij. Tuvsán pardonsa! Ittjiv åvvånis sidá hárret. Ma’m’selle Laplace: De Kock da ietjas jugát vijnajn duv siegen.</p>
<p>Monsieur De Kock guggŋidij, vähttsát ietjas giedav tjulestij ja Ma’m’selle Laplacejn vijnav jugáj.– Bája muvva, mon ami, duvva njattedittjat dájna gálbijn a la St. Menhoult, mij nåv ásvijt, Monsieur Maillard munji fálaj.</p>
<p>Gålmmå gievras dievnára lidjin de jur náhkám bävddáj guoddet sieldes lihtev, jali gárev, man nanna 19lij jáhkket <span type="quote">“monstrum horrendum, informe, ingens, cui lumen ademptum”</span>, mielastim sturjja. Huoman snivábut guoradalá de buojkkájiv davva goardeduvvam gálbátjin: Buolvaj nanna ja ehpal njálmen, dagu Ieŋlándan njoammelav gárvedi.</p>
<p>Vásstediv: – Gijtov, valla jus sáddnáv javlav, de iv lágeda gálbev St. – man láhkáj? Ij dahta munji hieba. Ienni de njoammelav muossádittjav.</p>
<p>Moadda guorrabiebmo bievdev gåbttjin, vuojnnet dábálasj ránska njoammel aj munji gávnnuj. Almma ásvijdiddjen davva májnov.– Pierre, iset guládij. Målso dát ålmmås fádiv, vatte farra njoammelav gáhtto siegen.– Mavva? jäskádiv. – Njoammelav gáhtto guoran. – Na, valla nuppádis ájádaládijn de ienni allasim luluv biergutjav ánodit.</p>
<p>Usjudiv oarjjelaháj bievden ij la diededahtte, majt ulmusj bårrå. Iv lágeda njoammelav gáhttujn, jali ga sidá gáhttov njoammelijn juska dal állis fállá.– Ja de, jábbmega muoduk ulmusj ivtij bievddegi-etjes joarke ságastallat äskátjis. Ja de, ietjá goammbalijs, akti lij miján skihppe, guhti ietjas ban tjuottjodij gájtsavuosstán. Na, váttsatjij rádnajis lusi gåjt de ietjas fála, gähttjalij så bähkátjijt juolgestis vuollat.</p>
<p>Ietjes sebraj: – Ajtu lij sådnå tjuorbbe, diedon. Allut då huoman suvva buohtastahttu vissa mijá divna, ájnat dán oavdos ålmmå, dåbddåm ulmutjijn. Dahta 20ham jáhkij bårssjovijnna lij, ja agev bávkedij dála dán láhkáj.</p>
<p>Hoalle de, mielastim vastet, oalges bielges gåro nierrasis tsåkkåj ja råhttistij de davva ruksaoajvven. Smidát de njuoktjamav bánij gaskan doargestahtij ja dajna sjuváj moadda minuvta bårssjovijnav háddida. Tjielggasit vuojnniv Monsieur Maillard ittjij dákkár doajmmaj heva lijkku, valla sjávot lij huoman. Siekkes ålmmåsj, gänna lidjin assás dahkovuopta, de ságastatjáj.– De lij vil de duot ajpik, guhti ietjas tsuobbun jáhkij. Ij lim ga dåssju unnán tsuobbu muoduk. Hoalle dálloj munji njuolgga sáhkadij. Dådnå dal lulu suvva vuojnnám, vájmmut luluj ávvusam suv luondos. Gulá, jus sådnå ij lim tsuoppoj, de dåssju suddo, gå ij lim. Rånjaj návti: o-o-o-o-gh, o-o-o-o-gh! Dán ájmo tjáppemus tjuojalvis. Duolbbis B. Ja de, gå biejaj giedajdis dán láhkáj bävddáj, gå lij glásadievav vijnas jugestam, ja njálmev návti gåbdedij, tjalmijt gis návti bajás jållerdij dajt fávdda ramkoda, de lulu ban juorrula vadjáluvvat dáv sluogas ålmmåv gehtjadijn. – Iv ga guoktálatta, vásstediv. – Mijá lunna má adjáj Petit Gaillard åroj, sehkanij ietjes. Snuktan ietjas jáhkij, danen alvot juorrulij, gå ittjij bielge ja tjutjuga gasskaj sjiehta.– De duodden lij Jules Desoulieres. Ajtu smidá, valla majdis biedalij ájádussaj sådnå luluj návraj. Sidáj biebbmodahkkev ietjas gáhkkon lájbotjit. Davva 21dahkamis lájbbár diedon nádoj. Ietjam mielas iv åvvånis jáhke gáhkko a la Desoulieresa luluj njálgge!– Dådnå galla muvva alvaduhtá! gähttjiv Monsieur</p>
<p>Maillardav májno.– Ha! Ha! Ha! vásstedij. He! He! He! Hi! Hi! Hi!</p>
<p>Ho! Ho! Ho! Hu! Hu! Hu! Ajtu buorre! Ale nåv alvaduvá, ráddnam. Munnu guojmme le má sluogas skälmma, vaj i galga juohkka bágov njuolgga dádjadit.</p>
<p>Siebre ájrrasijs soames giehttogådij: – De lij vil</p>
<p>Bouffon le Grand. Sierra iellem lij sujna aj. Juorrulij gieresvuoda diehti, de jáhkij lij guovteåjvak. Akta oajvve lij mahkas Cicero, Råmmå báhkotjiehppe, nuppes gis lij lahkke gállos njálmmáj Demosthenes, ja lahkke vil njálmes gájbbáj Lord Brougham, brijta politijkkár. Såjtij galla duojáŋaj jáhkket, valla luluj duvva hoalájdahttet duolla diedij. Smidá subtsastittjat, hoallá ja vuosádalle. Buojkulvissan álu tjiellij bävddáj, dale návti...</p>
<p>Hoalle guoran tjåhkkåhiddje ráddna suvva oalges doahppiv biejaj ja bälljásis bágutjav tsamádastij. Sjávvunij hähkkat de ja ståvllåsis máhtsaj.</p>
<p>Ráddnas subttsánij: – Skuvggá Boullard akti ájgenis dánna åroj. Skuvggán nabdáv, gå suvva lij åmastam huohppelasj, ájnat ij ållu jiermedis, gávnadus skuvggán lij sjaddam. Sjkutjárdam lulu, jus lulu vuojnnám suvva gärssulattijn. Akti tijmmaj gärssulij avta boaske nanna, dal hájn návti...</p>
<p>Sunji hárrusam ráddnas de má tjumbádij jur, dagu iesj lij áttjak dahkam.22– Monsieur Boullard lij ham bierik, hubigis bierik, tjuorvvij vuoras nissun ármi nagáj. Gatjádittjav, guhtimusj le gudik goassak gullam ulmusjskuvgás? Huohppelasj má de. Madame Joyeuse lij jiermmáp. Gávnadij ham adjáj sådnå duovva-dávva, valla sahteulmutja jiermijn. Hávsskudalájma midja suvva dåbddåm ulmutja. Huomahij, edna ja snivva ájádallama maŋŋela, vuorbedisvuodan lij hádnan sjaddam. Valla dåmadij ham de gåjt oalle hádnan. Garrasit ramáj... dal návti... dal návti! Gahkkadij vil hájn tjábbát! Gahkka-gaa-gaa! Gahkka-gaa-gaa! Gahkka-gaa-gaa!– Madame Joyeuse, ulmutjahttu då! tjumbádij iset moaren. Juogu de låjes nissunin åro, váj de bievdes gájda.</p>
<p>Nissun suorgganam iseda suvva nabdedijn Madame</p>
<p>Joyeusen, gå áttjak lij jur dav nissunav gåvvidam, ruopsudij gitta tjalmmeguolgajda. Vuojnnet hehpanij danen. Guvnjádij váni vásstedik. Ietjá nuorap nissun suv sajen hoalmmedatjáj. Sådnå lij ham lanjátja fávros nejtsusj.– Vuoj, Madame Joyeuse lij de tjuorbbe! tjielggij nejtsusj. Ienni Eugenie Salsafette mielan lidjin jierme. Fávros skurnnjeludde, ájnat mielastis dábálasj gárvo ettjin sunji hieba. De farra gárvvunij biktasijs ittjij ga biktasijda. Álkket ham. Dåssju návti dagáj... de nuovti... de nåvti... návti... nåvti... de gis navti...– Jiesstánam! Ma’m’selle Salsafette! ritjádin låges bálldabårruj. Majna dal hájn surá? Allu då! Nuoges 23juo de! Buojkkáp midja, gåktu dagá! Nuoges! Hiejte! Muhtema juo tjiellimin duostodittjat Ma’m’selle Salsafettev nuoladimes Medicea Venusa rádjáj. De så garra rihtjasa, jali vájbi huvkkasa, juosstá goade oajvveoases ruvva nahkin suvva ganugahttelit.</p>
<p>Iesj suorgganiv gájkat rihtjasis, valla ietján säbrám suttalussjiv. Iv lim goassak vuojnnám jiermmás vegav nåv ballám. Guovgudin dagu jábbmekrávke. Unnun tjåhkunijdesa sjáv-sjávo. Skielbestin balos gulldala, jus dal jiedna vaden gullusj. Gullájma gis, tjavgábu lagábu. Goalmádis ihkát garrasin, näljádis gis lij dassta fábmo hessum. Jiena gádodijn säbrám miella bárránij ja älláj subttsánittjat árabu láhkáj. Jässkuv de jiena siváv.– Dåssju hárenis, tjielggij Monsieur Maillard.</p>
<p>Hárjjánam lip dákkárijda, danen ep vuojga dajs berusta. Dájsoga duolla dálla hålvvogåhti aktas nuppe maŋŋela, dagu loajtte ijájt hålvvu. Muhttijn huoman gähttjali luovvanit hålvvoma maŋŋela, mij de luluj hálvva várálasj. – Galles gis årru dánna? – Dálla e låges ienebu. – Ienemusát nissuna, älla gus? – Älla, juohkkahasj sijás le ålmåj. Stádása vil. – Ajtu gus de!? Agev jáhkkiv ienemusá dájsogis littji nuppet sjierves.– Ábaj, ájnat älla val de agev. Åvdebut dássta åvddå-lattja guoktalågegietjas dáppen årrun. Lågenangávtses nissuna, valla dálla li ájge rievddam, manen juo älvá.24– Edna le rievddam, manen juo älvá, tjumbádij</p>
<p>Ma’m’selle Laplacev ganugahttám ålmåj.– Edna le rievddam, manen juo älvá, ålles siebrre aktan guorrasij.</p>
<p>Isedam moaren bielkkelij: – Juohkkahattjas njuov-tjav årrus labudik! Siebrre sjávvunij girkkogárdden. Soames nissun Monsieur Maillardav bágos báhkuj jegadij: Imálasj guhkes njuoktjamav gálggij ja anedij davva goappátjijn giedajn ållu labudik, desik dá suohttasa nåhkin.</p>
<p>Monsieur Maillardaj hállijiv oajvev tsamá: – Dát áttjak sáhkadam ja gahkkadiddje nissun edesik jáhkáv le viehka májnedis?</p>
<p>Tjielgga alvaduvvam moalgedij: – Májnedis!</p>
<p>Gåktus gulá gis dale danen usjuda?– Dåssju binnátjav juorrulam? Oajvev ruohkkiv.</p>
<p>Ij la gåjt sådnå bárep bahá?– Jiesstánam! Majt dal hájn ivtá? Ållagasj ráddnam</p>
<p>Madame Joyeuse le ietjam láhkáj jiermmá. Galla dal aj sujna goammbalisvuoda, diedon, valla gájkka vuoras nissuna... gájkka áhkátja ham li hálvva goammbala!</p>
<p>Guorrasiv: – Na ham da de, ja ietján nissuna ja ålmmå...– Ietjam rádna ja vávta, tjumbádij Monsieur Mail-lard. Asjmen tjuodtjánij. Ietjam buorre guojme ja viehke.</p>
<p>Gatjádiv de: – Divna gus? Nissuna ja gájka? – Majt val de, ejma lulu rijbbat nissunahtá. Dán ájmo tjiehpemus dájsoksujttára, siján le vuohke. 25</p>
<p>Tjuovggis tjalme li ham edna viehkken. Diedá ham, gärmmaha láhkáj, giehtoj Monsieur Maillard.</p>
<p>Ja vil de guorrasiv: – Majt val de. Dåmadi hálvva imálattjat, e gus? Hálvva tjuollot, e gus?– Imálattjat! Tjuollot! Manen dal hájn navti usjuda? Ep midja oarjjelahá vuojga sjuohta. Dahkap, gåktu sihtap ja iellemav návddahip.– Majt val de, majt val de, guorrasiv. – Márjju duodden aj dát Clos de Vougeot-vijnna gárat. Hálvva nanos, dádjada gus?– Majt val de, vásstediv. Vissa Monsieur, dádjadiv gus duolla, de dálásj vuohkát le dåbdos linedime vuoge sajen ajtu garras?– Ij åvvånis. Hähttup galla muhtem skihppev tjavgga tjanátjit, valla oatsodip sijáv iehtjádijs låjebut.– Ja iesj la gus ådå vuogev gávnadam? – Iv aktu. Muhtem oase li Dåktår Darva, gässta soajtá gullam. De vil mihát diededav vuoge muhtem oase li ietjat buoragit dåbddåm dåbdos Dålgå gávnadusá.</p>
<p>De månnå dasi javlliv: – Vierttiv hehpana miededit iv la gudik goassak gullam goappák ålmmå namáv.– De ban gájda! Iv val de duvva duolla gulá! Subt-sasta gus illa gudik goassak oahppam Dåktår Darvas jali ga dåbdos Professåvrrå Dålgås?– Hähttuv diehtemahttásin ietjam bigodit, ájnat duohtavuohta le ihka man åvdån. Tjadá hehpanav, gå iv dåbdå bargojdiseska, valla iv sunnuv guoktálatta tjiehpes ålmmån. Åtsådalátjav girjijdiska snivva. 26</p>
<p>Monsieur Maillard, vierttiv miededit dådnå la muvva hehpanahttám! Duohta.</p>
<p>Tjábbát giedam tjábrristij: – Ale desti majdik tsuvke, ráddnam, ienni jugesta dát Sauterne-vijnas muv siegen.</p>
<p>Jugájma. Siebrrema munnu láhkáj. Rudnin, duopp-sijin, sjlehtjun, lågodis ajpikvuodav gávnadin. Fiolijna njissin, goabddá bávkedin, råmbåvnå ruovggun ájmodis ällon. Bahunin enap vijnav jugádijn ja skuoladahkan sjaddin. Dan båttå måj Monsieur Maillardajn vilá jieddnát ságastalájma Sauterne ja Vougeot-vijnna gaskanimme. Báhko goahtegiellaj ittjij buorebut gullu guole, mij lij Niagara gårtjen.</p>
<p>Tjuorvvuv danen bälljásis: – Gulá! Mállásij åvddåla moalgedi oabme linedime vuoge vádás. Gåktus gis lij dahta?</p>
<p>Subttsánij dán gatjálvissaj: – Muhttijn lij ban várálasj. Dájsogij gávnadusá e vieledahte. Ietjam, dagu Dr. Darva ja Professåvrrå Dålgå, mielas de älla sidja várddahik luovvasin dibdedahtte. Dájsogav <span type="quote">“lineda”</span>, gåktu javla, oanegattjav gåjt, valla vijmak váni jegadik sjaddá. Sluogas le aj, májnno ja stuorre. Jus guovlodimen le gávnadusáv, de davva tjiehpet tjiehká. Smidát vil háddit jiermmáv ja danen vuoset metafysijkkárij miellaåhpa stuorámus gássjelisvuodajs avtav. Ajtu, dájsoga årodijn tjadá jiermmá le de muddo sunji gittaskirtov tjáŋadit.27– Valla duv giehttum váhtá, ietjat åtsådallamij milta, le gus de adjáj giehtadåjma hárráj oarre jáhkket bieriga luovasvuodav várálattjan?– Dáppen gus? Muv åtsådallam gus? Na le ham.</p>
<p>Ij nåv ådnå, akti dáhpáduváj jur dán goaden. Dalloj anijma vilá <span type="quote">“linedime vuogev”</span>, ja skihppe lidjin luovvasin. Buoragit ulmutjahttin, nåv buoragit, vaj juohkkahasj beras luluj juo árvvedam juojddá suludallin. Majdis dal, idedis várddahiddje giddagisán giŋŋgahin. Danna de sidjij lamsedam dájsoga de farra sijáv dájsogin sujttijin.– Håv, de ban gájda! Iv la gudik goassak bieri-gappov gullam!– Ajtu. Soames hubik, dájsok, gávnadam lij juoktá dal ásadisj buoremus ráddidusáv. Buoremus biedalam ráddidusáv. Sidáj gåjt de gávnadusáv gähttjalit, de iehtjádijt gidodij dalusj ráddidusáv gåmedittjat.– Vuorbástuváj gus? – Diehttelis. Fávdda várddahiddje ja várddahuv-vama sajev lådnun. Ettjin njuolgga ga, gå bieriga má luovvasa lidjin, valla várddahiddjijt tjanádin ja luodjomláhkáj sijáv vastet giehtadallin.– Árvvedav vuosstestuojmev ruvva dahkin. Ij lim gåjt dan láhkáj guhkev årodahtte. Bånndura birrusin ja guosse gåjt de dal lulun dassta várrodam.– Dale galla boasstot ájádalá. Oajvve lij vuojn ilá sluogas, danen guossijt buorgoj, ájnat tjuorbes nuorra ålmmåv, guhti ittjij baldedahte. Sunji såjtij vuosádallat 28bájkev nåk suohtan, de ålgus vaden luojtij, gå lij nuohkásav suvva gäjddám.– Na, man guhkev de dájsok mierredij? – Guhkev má, edesik mánov. Iv ållu snivva diede, man guhkev. Dalloj dájsoga ávvudallin, galgav dunji sárnnot. Bálkestin nåhkåm biktasijdesa, farra goade berrahij hervajda ja gárvojda tjágŋin. Goade vuolep gierden lij vijnas vallje, ja dájsoga bukti juhkat. Galgav dunji sárnnot buoragit de viessun.– Na, makkár sujtov gis oajvve hásadij? – Na, dan hárráj márjju dájsok ij la tjuorbbe, dagu juo lav tjielggim. Ietjam mielas sujttos lij åvdep vuoges åvvånagi buorep. Galla njuolgga, álkke, giehppe, ij åvvånis råntsak, ajtu herlugis lij.</p>
<p>Isedam vaden huvkkasa hárrin. Avta lágátja dagu åvdebut mijáv vájvedam. Dálla huoman gullat ulmutja spájtta lahkanin.</p>
<p>Tjuorvvistiv: – Vuoj lijka! Dájsoga li báhtaram. – Baláv månnå aj, vásstedij Monsieur Maillard almma guovgudattijn. Jurra de gárgadisáv låptij, gå vinndega vuolev giela garrasit rihtjun ja gievvun. Buojkkájma ulmutja ålggolin lidjin ladnjaj lamsedimen. Miehtjerijn gullat uvsav tsábbmin ja vinndeksuojijt sieldes garrasijt sjavnnjin.</p>
<p>Juorrulijma. Monsieur Maillard alvaduhte sjnjuv-gedij lådadagá vuolláj. Vuorddám lidjiv buorep tjoavddusav sujsta. Tjuojadagá ájrrasa, maŋemus neljadistijmav ilá gárram bargatjit, juolgijdisesa tjiellijin. Bävddásis ratjádattijn tjuodjagåhtin avtat rajes 29</p>
<p>Viellja Jáhkiv, ja vájku ettjin duolla tjuoja de huoman oavdos nanos fámujn gätjo ájgev.</p>
<p>Biebbmobievden ruvsaj ja glásajn guovddelin gahpadij ålmåj, gevva iesski dassta lidjin biehttum. Oajodijnes sárnnedatjáj diedon tjiehpet, jus davva dåssju lulujma gullam. Dalloj adjáj skuvggáålmåj gärssulatjáj lanjáv miehtáj gieda gálggot fámujn, vaj skuvggá láhkáj gåmedij juohkkahattjav åvdånis. Gulládijnám bårssjovijnav bávkedimen ja bårssjomin ielvviv dahta gulluj málesbåttå tjáppa juhkusav háddidam ålmmås. De gis tsuoppojålmåj rånjaj, mahkas suv lånestibme bådij juohkka suv dahkam jienatja baktu. Oassná avtat rajes sjnjitjoj gájka bajelt. Vuoras rádnam Madame Joyeuse gis diehti luluv tjierrum. Vuojnnet nåv hämssárasstám. Dåssju tjiegan vuoná guoran gahkkadij ármi máhtij: – Gahkka-gaa-gaa!</p>
<p>De lijma de sjnjutjen, vuosádusá vuorrádisán. Vuos-teldik, ájnat ritjo ja gahkkada, ittjij säbrrám rijba. Lågev vinndega spájtta ja vargga avta bále smiergedin. Iv gåjt goassak vajálduhte alvaduvvamav ja balov, gå midjij ládaj fuovva, mavva månnå jáhkkiv sjimpánssan, orangutáŋŋan, jali Doajvvonjárga stuorra tjáhppis áhppan. Midja mådajma, fággádijma, duolmojma, ruohkajma, ja hålvojma.</p>
<p>Månnå tsábbmujiv, danen dimesnållåna vuolláj biehkiv tjiehkusij. Neljadistijmav gulldaliv dannák vellaha, mij dal hájn lanján dáhpáduváj. Duhtiv båhtusij. Monsieur Maillard, subtsasta stuojmmáj hasodam dájsogis, vuojnnet ietjastis giehtoj. Sådnå 30lij ajtu guokta-gålmmå jage dássta åvddåla goade oajvven, ájnat iesj biedalij ja danen skihppen sjattaj. Mannoguojmmám lij dat ássjes váni diedek. Lågev várddahiddje hähkkat vuojtádallin, dájsoga sijáv snivva darvvin ja de tjábbát dålgijda gåbttjin, ja maŋemusát ednama vuollegis giddagissaj giddijin. Mános guhkebuv lidjin giddagisán. Monsieur Maillard lij dalloj sidjij vallje darvev ja dålgev vaddám (maha de lidjin suv <span type="quote">“vuohken”</span><span type="quote">”), valla adjáj lájbev ja ållo tjátjev. Tjátjev bäjválattjat sidjij gurgodin. Vijmak gåjt de soames viebmarav báhtarij ja iehtjádijt gájoj.“Linedime vuohke”</span><span type="quote">“Linedime vuohke”</span> aktan ájnas ådåstuhttemijn doajmmá vaden goaden, valla huoman Monsieur Maillardaj guorrasav ietjas <span type="quote">“sujtto”</span> lij njuolgga. Gåktu javlaj: – Álkke, giehppe, ij åvvånis råntsak, ij åvvånis.</p>
<p>Vierttiv dåssju duoddit vájku lav juohkka Europa girjjevuorkán Dåktår Darva ja Profesåvrrå Dålgå tjállusav åhtsåm, de iv la vilá udnásj ga biejve majdik gávnnam.32 <em type="bold">alekSiS </em><em type="bold">kivi </em></p>
<p>Aleksis Kivi lij Suoma vuostasj tjálle, guhti ámmádin tjálij. Sådnå le Suoma girjálasjvuoda vuododiddjijs, ja tjállusijnes giehttu Suomas, dan luondos, sebrudagás ja ulmutjijs. Dåbddusamos romádnas le</p>
<p><em type="italic">Seitsemän </em><em type="italic">veljestä </em>, mij le aj Suoma dåbddusamos románajs. Dájna Kivi tjálij realismav gåvvida iellemav Suoman ja navti buvtij álmmukgirjálasjvuodav. Dán girje oanemus subtsas le ienni álmmuksubtsas gå novälla, mij giehttu, gåktu Kivi sijddabájkke dålen itjájda vájvástuváj. </p>
<p>Kivi iellemis älla ållo gáldo. Sådnå riegádij Alexis</p>
<p>Stenvall 1834 Uudenmaa/Nylanda dajvvasuohkana Nurmijärvin. Namás målsoj suomagiellaj Aleksis Kivi, dagu moattes dan ájge dahkin nasjonalisma diehti. Tjállen ittjij Kivi álkket vieso, juska nagáj gis tjállemis ja vaddásijs viessot. Jámij 1872:e ådåjageruohta Tuusulan/Tusbyn. <em type="bold">vÁrreitjÁ </em>34 </p>
<p>Ij mälggadin Nurmijärvi girkkos, jávre lahka, le</p>
<p>Korkeakallion, Allabákten, nabdeduvvam várre.</p>
<p>Huoman ij la alemus várre, valla alás nåhkå tsäkko bákten, gåsstå vuojnnep sälldát guobbuliddje slabájt ja rájgijt. Baddjen sjoavvá suohkkis bietsestahka, vuollen jalgga man badjel dálvverahte le girkkos Palojoki sijddaj.</p>
<p>Muhtem gullat váren gávnadahtte goamm-balis luottajs ja girjajs älla dánna ietján oavdduha, valla subtsas le sierra lágásj gulov vaddám. Návti subtsastalli:</p>
<p>Dålen, dalloj gå Nurmijärvi gátten ällim hájn girkko, de váre slabájn årrun sieldes itjá ballon ja vájvven gájkajda. Nägos giehttu: Sidja lidjin avtatjalmaga. Oajvvetjuhpas roahko niskev hárdduj lij guhkes vuopptahárjje. Ålemis buolva badjelattjaj lij náhkke dagu gájtsamuoddá. Sijá bargo lidjin diedon sjievnnjis bargo. Ijájt ednamav vájaldattijn de áhkkarijt bäjsstalin, girkkojs suoládallin, nuoskodin. Idedisguoksu åvddåla vaden báhtarin sijddasisá Allabávte slabájda, jali, jus biesestisá ilá guhkebun, de tjiehkusin bäjvvadin, gå ettjin biejve tjuovgav gierda.</p>
<p>Dájn manojn suoládin adjáj Tuusulas girkko gávtjav, buktin divras gálvov várresijddasisá. Valla 35dássta ulmusjvehka moarádij, gå dakkár ájlis dávver bahás itjá giehtaj hähttuj. Dalloj oavddojáhko ájge de Roma biskoahppaj, pávvaj, guggŋidin Jubmela sadjásattjan ednamin ja ållagasj moattev girkko gávnev ájllisin adnin.</p>
<p>Lahkusin åroj soames gievrra, jállo ja buossje. Sujna lij dåbdos, guohttsás råsse. Njuollaj dan spájttudagáv buohtastahttin, gå doaron isedav vasjulattja vuosstij doalvoj. Niegadij de doarroålmåj akti almme hähkkat rahpusij, ieŋŋgilav iejvvij sunji tjuorvvomin: – Mannu råsijnat Allabáktáj ájlis gávtjav itjáj lussta máhtsadittjat! Hásstalam de ieŋŋgil gájdaj, juhttse almme savvuj oade ålmmåv båvte. Niegov de galla imájdaláj, ittjij ga diede, majt luluj ájádallat. Usjudij gåjt dáhta lij dåssju guoros niehko. Huoman ilmmusij maŋep ijá gis avta lágásj niehko ja ålmmås mielav oavdodij. Jubmela giellan davva jáhkij, valla gåktus dal luluj sådnå aktu váre slabáj itjájs gádjot gávtjav? Suludaláj navtik, valla ittjij hájn nagá gåhttjomav duodastit. Goalmát ijá vilá imálasj niehko suvva hásstalij, ja almme nåv jutsá savvuj, vaj ballám ålmåj látjostis tjiellij. Ittjij desti guoktálatta, ájnat ihka majt de mierredij alep fámo gåhttjomav duodastit. Svierdev avvásis tjanáj, råsev nannusin skuovvadij, sádaldij, rijddigådij Allabáktáj. Dáhta lij árrat håmågis javllaideda.</p>
<p>Gievrra itjáj várreladnáj jåvsådam de lahkanatjáj slabá njálmev. Råse hárddos luojttádik så jieddnát huvkedastij: – Le gus lik diján juhkusasj fállat måskudallam ja vájbbam vájaldiddjáj? Buktin sunji juhkusav, 36valla nievres lihten má, gusá guohperin sunji javlav fállin. – Iv galla nåv nievres lihtes jugátja. Ij gus diján buorebusj littja? ivtij ja buktin gis sunji juhkusav nuppádis. Ettjin ban de heva buorebusj lihten: Hierge tjoarven javllavuollagav fállin.</p>
<p>Gievrra buosjet hasodij: – Iv ham tjoarves varran jugátja. Vuoj guojme! Ehpit gus didja buorebuv javllaideda gávna?</p>
<p>Ihtja slahpasis moattoj, båttåtjav jåvdij, máhtsadijn de lij giedanis guojtte silbbagávttja. Dávva ham hálijdij rijddár. Gávtjav lágedij, mij dievas lij gålgge ábnnasis, majdis árvvedij häggas luluj dannák vuolggám, jus baksimijdasis sjnjoarristam luluj juhkusav. Sälggatjátjev oalges badjel släbbolij, vuojedij råses eldagissan aktan ájlis lihtijn, dalvverahtev Tuusulaj jådij. Dássta valla itjá suhttin, ritjuda gievrav oagodahtjin gávtjav allasisá váldátjit ja suvva gåtte mávsedittjat.</p>
<p>Guovtes dal gähttjalijga juolgij spájttudagáv. Råsse tjuoskoj dagu suoláduvvam såjagis noajdderåsse. Muora, gierge, jalŋŋá aktánin gievra tjalmijn jåhtelit dajt skuvádijn fábmogis spájttudagán. Ájnat adjáj itjá háhppelit viehkin, agev lahkanin ålmmåv báhtarimen. Sälldát skuollerdin ja juhtsin, dåppet mälggadis gábbmis miehttse rihtjasijdesa háddidij. Gievrrama lij dal juo lahkke bielloguhkkudagáv navti rijddim ja jåvsådam buolldaj Palojoki sijda lahkusin. De ij lim de desti mälggat, åvddåla itjá suvva lulun jåksåt. Jábmemav sådnå dal juo vuordatjij. 37</p>
<p>Dalloj gis dieván åvddåsis almme rahpusij, niego ieŋŋgilav vuojnij ja gulláj: – Vuoje ruossaj, javlaj ieŋŋgil, mij ruvva balvvaj vaden gáhtolij.</p>
<p>Valla de gehtjadijnes åvddålij ájtsaj ålmåj buolda vuolen giettev, gånnå ruossan rásajt lidjin tjáledam. Dåhku råsev vuojedij, akti sjtuhtjalij de råsse tjuottjoj ruossasuollun. Gádjusij gievrra, gå itjá vuojn giette gähtjáj ganugin, dagu sijáv luluj buolle siejnne duostodam. Jålådasstin giettev, valla danen gå biejvve lullet mårijdatjáj, de gáhtjada bákteslahpasisá máhttsin. Jåhtelit rijddár girkkuj jårkij ielvedijn gávttja lånjgijdatjáj. Dagu bieggan ja balvvan åvddån råses vuojedij. Jåvsådattijn vijmak girkkuj de mihás råsses, guovgudam oagodimes, livoj gudik goassak vaden tjuodtjánik. Gievrra huoman girkkuj tjáŋaj, gånnå jubmeldievnastusán lidjin. Härráj gávtjav gálggij. Dahta lij juo rájggánasstám, valla hiejtij lånjgijdimes ja sjuosjmedij, gå härrá lij davva buorissjivnnjedam. Låggŋis gielajn tjoaggulvis Jubmelav gijtij ja gievrav májnoj.</p>
<p>Dán giehto duodastussan, vilá vuorrasa subt-sastalli, vuojnnám li dan gávtjan suddam rájgátja muodugav. Subttsasav hájn mujttádahtteba adjáj dievvá, man båren gievrra rádev guláj, ja suvva itjájs gádjum giedde. Dieváv vilá nabddi Ristinmäkin, Ruossadievván ja dan vuolen giettev Ristinpelton, Ruossagiedden.</p>
<p>Návti dáhpáduváj gávtjajn. Valla guhkev vilá itjá viessun dan gåhtjos váre slabájn. Joarkkin bargov, 38valla vijmak de ulmutja sijás dåjmajt hárrin. Soames ájllekideda lanjájdisesa skuolaj gievras jiedna: Nurmijärvi ådå girkko biello tjuojalvis. Ettjin dávva gierda, bieljijt sijás båldij. Luodaga láhkáj sjudijda duojáŋaj báhtarin slabájs ålgus.</p>
<p>Mannin giljo: – Juo dal Nurmijärvin tjáhppis vuoksá sjnjihtju. Ja ihkeven ájggáj de mähtjánin.40 <em type="bold">anton </em><em type="bold">tjehov </em></p>
<p>Vuosádustjállen dåbdos</p>
<p>Anton Tjehov le 1900-jagij álgo Europa luovdev bájnnám. Tjállám le vuosádusájt ja novellajt, álgon vil tjabu suohttasijt. Tjehova tjállusa li doaso dagi, ienni de gåvviji siettos, valla håjes gieresvuodav.</p>
<p>Dákkár le dán girje subtsas Olenkas</p>
<p><em type="italic">Gierugattjan </em>. Dán tiebmán le báddnut lagámusájda gieresvuoda diehti. Tjehov vuoset realisma tjállusines, gåktu ulmusj rijbbá tjielgga iehtjádij diehti vieso. Subtsas guorrá realisma giehttomvuogev, valla lågådijn aj <span type="quote">“måjåt ganjálda”</span>. Goappátja dá dåbddomerka libá Tjehova oahppása. </p>
<p>Anton Pavlovitj Tjehov riegádij Oarjje-Ruossja</p>
<p>Taganrogan tsára ájge 1860, jådij Moskovaj lågåtjit medisijnav, ájnat tjálláj ja sjattaj ham de dåbddusin oalle iellemav gåvvijiddje subttsasijs. Jámij 1904 Tysklánda Badenweilerin. <em type="bold">gierugaSj </em>42 </p>
<p>Olenka, åvdep lutnánta Plemjannjakova niejdda, tjåhkudaláj goade duogen, ájádussaj láhppum. Báhkka, tjuruga vuollánik sjurrin, hávsskes iehket ruvva láhkáj. Gábbmis rássjobalva lullet jåhtin, duolla-dálla däbbagav ilmmáj goajkodin.</p>
<p>Kukin, Tivoli-namák ålggovuosádusá äjgát, goade årro, almmáj guovla tjuottjudaláj gárde guovddelin.– De gis dal! sjuohkkij doajvo dagi. Rásjov de gis dal buktá! Rássjot juohkka biejve, dagu luluj muvva niejddemin. Dánen luluv ietjam oajttet! Häjov! Bäjválattjat edna biednigav massáv.</p>
<p>Alme vuosstij riejvvedij. – Dála dákkár! Dákkár le mijá iellem, Olga</p>
<p>Semjonovna. Tjierudahttá. Rahtjap ármi nahkap, iehtjama vájbbadip, ijájt gåhtsåp, vuojŋŋamijdema råggåp tjoavddusav gávnadittjat. Mij de gis sjaddá? Vuostatjin ulmutjahtes, vieledahtes guosse. Fálav buoremus operettav, vuosádusátjav, tjiehpemus tjuojadiddjijt. Valla jáhká gus dájt lágedi? E gis dale dakkárijt dádjada. Hálijdi klåvnav. Ánodi unugisájt. Ja de gis guovllala dálkkáj! Vargga juohkka biejve rássjot. Moarmmása lågåt biejve goajkkogådij, vihpam le ålles moarmmásav ja bietsev. Vuorbedisvuodav! 43</p>
<p>Guosse li váni boadek, ájnat iesj gis hähttuv huoman lájgov mákset ja dájddárijt bálkkit.</p>
<p>Maŋep iehkeda balvadij vaden, Kukin de sjletjadij: – Rássjodus ban de! Gárdev dulvvadus, muvva hávkkadus! Garroduvvam lehkus vuorbbám dát ájmos maŋebuj! Dájddára buktusa muvva riektáj! Riektá rádjus giddagissaj! Sibijrraj! Oajvám jaládittjat! Ha, ha, ha!</p>
<p>Maŋep biejve gis ieme láhkáj. Olenka Kukinav gulldalij alvos sjávot, muhttijn gis tjalme sujsta ganjáldin. Maŋutjissaj gåjt de Kukina vuorbedisvuoda suvva njuoradin, vaj gijnaj Kukinaj. Kukin lij siekkes ålmmåsj visskis muodojgum, snarregis vuopta gállusis rájdaduvvam. Giellas sjnjiráj: Sáhkadattijn njálmmebielles labudij agev mårålasj muodojnis. Huoman guláj gievras ja almma gieresvuodav Olenkaj. Olenka lij agev soabmásij gierrum, ittjij ga buvte viessot gieresvuoda dagi. Nuorrudagánis lij áhttjásis gierrum, guhti dálla låssådit vuojŋa tjåhkkåhij sjievnnjis lanján. Gierrum lij siessásis, guhti juohkka maŋep jage Brijánskas bådij guossidittjat. Dan åvddåla gis skåvlån lij gierrum ránskagiela åhpadiddjásis. Olenka lij tjáppes, låjes, ármes näjttso, lidnatjalmme ja varres. Vuojnedijn ruoppsis nierajdis, lidna vielggis tjiebedav tjáhppis däblátjijn, ja liegga måtsåk måjev, mij idij miellagiddisav gulldalattijn, de ålmmå usjudallin ij la dáhta åvvånis nievrre. Tjabu måjådin. Nissuna gis ettjin nagá årrot 44giedav doahppik sujna ságastaládijn. Ávos tjuorvvistin: – Gierugasj!</p>
<p>Goahte, gånnå juo mánnávuoda rájes lij årrum, mavva sunji lij guodám áhtjes sidot, lij sijddabájke gietjen, ij ga Tivolis mälggadin. Iehkedijt ja ijájt guláj tjuojav, dållårusun bávkoj. Olenkaj gullat dahta lij Kukin vuorbedisvuodajnis fággádimen, berustahtes vasjulasj guossijda ládamin. Olenka ban buolle vájmujn ijáv gåtsij. Vallak Kukin máhtsaj sijddasis biejvvebåttå, de Olenka oademlanjá vinndegav goalkkalij. Kukinaj bigodattijn dåssju muodojt ja oalgev de låjet måjådij...</p>
<p>Kukin Olenkaj suoggŋudij, válldujga. Lagábut vuojnedijnes Olenka tjiebedav ja fávros jårbbis ålgijt de Kukin giedajt bajedij moalgeda: – Gierugasj!</p>
<p>Kukin galla ávvudij, majdis hejaj biejvijt ja ijájt rássjodattijn de sujsta muodo hájn mårådin.</p>
<p>Buoragit viesojga. Olenka tjåhkkåhij dåjmadagán</p>
<p>Tivoliv oatsodimen, biednigijt låhkåmin ja bálkájt máksemin. Ruoppsis niera ja hálmugis liegga mådje vuojnnujin dálla dåjmadagá vinndegin, dálla juhkusijt vuobddemin, dálla vuosádusá luove duogen. Guojmijda juo subtsastij vuosádus lij iellema ájnnasabmusin. Dåssju vuosádusá baktu luluj almma láhkáj hávsskudallat ja ulmutjin sjaddat.– Majdis jáhká gus de guosse dádjadi? gatjádij álu.</p>
<p>Guosse gis sihti dåssju klåvnav. Iektu sidjij vuosedijma</p>
<p><em type="italic">Faustav ålgus-sisi </em>, vargga divna saje lidjin guor-rusa. Valla, jus dal måj Vanitsjkajn lulujma vastes 45ádav buvtadit, de gis de diehttelis luluj vuosádus dievvat. Idet så måj Vanitsjkajn vuosedin </p>
<p><em type="italic">Orfeusav </em></p>
<p><em type="italic">Duonanájmon </em>. Båhtuda då. </p>
<p>Majt Kukin giehtoj vuosádusás ja vuosádallijs, dajt</p>
<p>Olenka gärddodij. Kukina láhkáj de adjáj sådnå guossijt vasjodij, gå nåv berustik lidjin dájdas. Oassálasstij hárjjidallamij, duollidij vuosádallijt, várddahij tjuojadiddjijt, ja gå avijsan lij nievres diehto vuosádusás, de ganjáldij ja dåjmadiddje lusi vuolgij ássjev divotjit.</p>
<p>Vuosádalle Olenkaj mielastuvvin ja suvva nabddin <span type="quote">“munnun Vanitsjkan”</span> ja <span type="quote">“gierugattjan”</span>. Olenka sijáv suttalusjáj ja álu luojkaj binná biednigav sidjij. Jus de suvva lulun biehttet, de gadnjalav luluj aktu allasis goajkodit, valla váni luojok ålmmåsis.</p>
<p>Buoragit viesojga adjáj dálven. Vuosádusáv biso-dijga sijddabájken ålles dálvev. Lájggidijga davva oanegattjav ukrainagij vehkaj jali skäddárij jali bájke vuosádallesäbrráj. Olenka sjattaj buosjebun ja agev dudálattjan, ájnat Kukin guojroj ja gilgudij, agev gujddimin sieldes massema diehti, vájku dálvev lij bierggim. Ijájt gåssågådij, de Olenka sunji vattij báhkka gahpermuorjjetejav jali sitråvnnåtjátjev, vuojdaj Kölna tjátjijn ja gurppij suvva bivvalis lijnnásis.– Dådnå la galla låjes sjivnnjádus! subtsastij miel-lusit Kukina vuoptajt rájdadijn. Dådnå la galla tjáppes gärrásam!</p>
<p>Dálvveguovddela Kukin manáj Moskovaj ådå juohkusav hásadittjat, valla suv dagi Olenka ittjij 46bálli oadet. Ijáv gåtsij nástijt guovla vinndegin. Ietjas buohtastahtij vuonntsáj, guhti ijáv gåhtså ja ij oajo, jus hádna ij la goaden. Kukin Moskovaj dähpoj. Tjálij máhtsasj gåjt dal bässátjijda ja duoddistij Tivoli njuolgadusájt. Ájnat ájllega bässátjij åvddåla soames goalkodij lijdav dagu dudnujn: båŋk båŋk båŋk! Nahkárij biebbmodahkke sláttoj gaskajt njuolkustij rihtso juolgijgum gárdev rabátjit.– Rahpu då lijdav, gåhtjoj soames ruobes gielajn.</p>
<p>Diedádus didjij.</p>
<p>Olenka lij árabut aj oadtjum ålmmåstis diedá-dusájt, valla dálloj juonen suorgganij. Skielbestiddje giedajn diedádusáv rabáj ja lågåj:</p>
<p><em type="italic">Ivan Petrovitj jámestij uddni. Vuorddemin dallá njuolgadusájt háhávddádibmáj. </em>Navti lågåj, <span type="quote">"háhávddádibmáj"</span> ja dádjadahtes bágov <span type="quote">"dallá"</span>. Diedádusáv lij lávllasiebre oajvve tjállám.– Gierugattjam! hagŋadij Olenka. Vanka, divras gierugattjam! Manen gis goassak duvva iejvvijiv! Manen gis oahpástuvviv ja gijnniv dunji! Duv Olenkagusj tsuovkkanam vájmujnis le ållu aktu duv dagi! </p>
<p>Kukinav dijstagá hávddádin Moskovan. Olenka sijddasis máhtsaj gasskavahko. Vallak goahtáj tjáŋaj, de láhtjusis viellidij ja nåv tjieroj, vaj ráddnágoaden ja rahten gullin.– Suddilme gierugasj! moalgedin rádna guhtik guojmev äjvvalattijn. Olga Semjonovna, suddilme gierugasj! Galla så de hähttu gierddat!47</p>
<p>Gålmmå máno maŋŋelattja Olenka lij sijddasis jubmeldievnastusás máhttsamin, håjen ja vádjadimen. Dalloj gis de ráddná, Vasilij Andrejitsj Pustovalov, girkkos sijddaj máhttsamin, suvva guorralij. Háldadij Babakajevav, tjåsskårav. Pustovalovin lij suojnnegahper, bieddjis vässta, gållerikkas kloahkkaj. Ienni biktjoålmmå gå oasestiddje muoduk. – Gájkka dáhpáduvvá märrádusá milta, Olga</p>
<p>Semjonovna, subtsastij alvot, valla huvsulasj giellaj. Jus mijá gieres jábmá, de lisj má Jubmela sidodin, de vierttip gievrran ja dåhkkididdjen dajna iellet.</p>
<p>Olenkav doalvoj sijddaj, hivástahtij, vuolgij.</p>
<p>Olenka gis gätjo biejvev guláj árvvogis jasska gielav. Tjalmijdis tsápptsidijn vuojnij tjáhppis skávtjájt. Gievrrasit sunji mielastuvvam. Vuojnunagi lij aj Olenka Pustovalovis mielav gidodam, gå oanegasj bådij áhkásj, gevva jurra de dåbdåj, káfav jugátjit. Vallak tjåhkkidasstám de Pustovalovis rudnalatjáj, giehttogådij sådnå lisj galla buorre åskeldahtte ulmusj, juohkka näjttso luluj muojon sujna giládit. Gålmmå biejve dan maŋŋela Pustovalov iesj Olenkav guossidij. Ittjij guhkev åro suv lunna, dåssju låge minuvta vargaj, ittjij ga vuojga ivte, valla vuolgedijn de lij Olenka sunji gijnnam. Nåv gijnnam, vaj ijáv gåtsij gára gieresvuodas. Idedis áhkátjav ietjas lusi gåhtjoj. Suoggŋudimev hássalij, ja de gis válldujga.</p>
<p>Pustovalov ja Olenka buoragit viesojga gállasjvuodan. 48</p>
<p>Pustovalov dåjmadagán bargaj mállásijda, de ållij barggamis ja Olenka sadjásis tjåhkkidij. Biednigijt lågåj ja diŋŋgomijt rájaj.– Tjåsskå ham divrru vidádisáv jahkásattjat, subt-sastij Olenka oasstijda ja guojmijdises. Usjuda dålen bájke tjåskåjt vuobdijma, dálla gis Vasitjka hähttu Mogileva suohkanij tjåsskitjit. Vuoj lijka de suvddemgålojt! duoddistij agev nierajdis giedajgum gåbtjå. Vuoj lijka de suvddemgålojt!</p>
<p>Ietjas mielas lij dal Olenka ihkevav tjåskåjt oase-stam, iellema ájnnasabmusin lij tjåsskå. Juoga lahkavuohta njuoradij suvva guládijn bágojt dagu tjiergav, juppol, skuolkká, tjieskas, stuohppo, lággit, tjuollat, fiello ja nav vil hájn.</p>
<p>Ijájt niegadij tjáppes várijs, maha lidjin tsieggi-duvvam fiellojs ja tjierggamijs, ja guhkes gevlasrájdojs mälggadij suvddemin tjåskåjt. Niegadij ålles nieljelåge juolge guhkes tjåsskågádtse váttsij tjåsskåsjalljuj. Tjåskå, tjierggama ja fiello aktan skuollin dagu gåjkes muorra, skuollin ja tjuodtjánin gis, ietjasa hårrijin guojmme guojmesa nali. Olenka vuohpalij, Pustovalov gis suvva oadjodij: – Olenka, gierugasj, mij la dal sjaddam? Ruossista ietjat!</p>
<p>Olenka ålmmå ájádusájt allasis váldij. Jus ålmmå mielas ladnja luluj ilá báhkas jali oases luluj nievrren, de luluj gåjt navti Olenka mielas aj. Ålmåj ittjij vieleda hávsskudallamijt, asstoájgenis de farra sijdan åroj. Navti gis Olenka aj.49– Agev la sijdanit ja dåjmadagán, subtsastin guojme. Guossida dal hájn vuosádusáv, gierugasj, jali sirkusav.– Måj Vasitjkajn en asta vuosádusájt guossidit, vásstedij mássjelit. En galla asta ájgev gålådit dakkár tjuorbesvuodajda. Majt dal lijka vuosádusán dahká?</p>
<p>Lávvodagájt såj Pustovalovijn iehketjubmeldievn-astussaj manájga, basijt gis árradievnastussaj. Guorralakkoj váttsatjijga lidna mielajn girkkos máhtsadijn. Njálges happsa sunnus gulluj, Olenkas silkkagárvvo hiebalgisát gåritjij. Sijdaniska tejav jugájga, tjáppes lájbev moatte lágásj muorjijn båråjga, dan maŋŋela gis gáhkov. Bäjválattjat gasskabiejve hapsijdij njálgugit ruohttsajupptsa, ja hapsijdijga gis aj libba ja ávdda. Fásstoájge hapsijdij guolle, ittjij ga aktak nagá gárdev vásset váni nälggák. Dåjmadagán samovárra agev duoldaj, guosse teja ja gáhkutjij valljudagáv oadtjun. Akti vahkkuj guovtá manájga basádittjat, máhtsajga guorralakkoj ruoppsada muodojs.– Jubmelij gijtov, en majnak luojitja, giehtoj Olenka guojmijdises. Sávav juohkkahasj luluj vuorbálasj dagu måj Vasitjkajn.</p>
<p>Pustovalova manádijn Mogilevij tjåskåjt oasestittjat de Olenka suvva sälldát åhtsålij, tjiero gåtsij. Doarrofuova nuorra judossujttár, namájn Smirnin, gesi lijga giessegoadev luojkkam, muhttijn bådij iehkedis guossidittjat. Ságastaláj Olenkajn ja kårtåjt spelaj, huvsaj suvva, gå ålmåj lij ierijt. Olenka miellusit gulldalij subttsasijt Smirnina sijdas. Smirnin lij válldum 50ja sujna lij jambak, valla sirram lij suvva bähttám áhkás. Dálla gis de vasjodij suvva ja nielljalågev rubela juohkka máno rájaj sunji jambaga huvsos. Dávva guládijn Olenka sjuohkkij ja guvnjedij. Suttalusjáj Smirninav.– Na Jubmel várjjalus duvva, javlaj Smirninij hivástahtedijn, gå lávkkistagáv tjuovgadij ginntalijn. Gijtov guossidimestit, Kristusa Ieddne bisodus duvva varrásin.</p>
<p>Agev gis Olenka huvsulattjat ja oajot hålaj, jiermmát, jur iseda láhkáj. Judossujttára ålgus gádodijn de moalgedij: – Gulá, Vladimir Platonitj, såbadu val áhkájnit. Luojttu då sunji ándagis bárnát diehti. Jambak galla buojkkásj.</p>
<p>Pustovalova máhtsadijn de Olenka vuollegis giellaj giehtoj judossujttáris ja suv håjes sijddaiellemis. Goappátjagá Pustovalov ja Olenka sjuohkedijga, guvnjedijga ja áhtjes åhtsåliddje jambagis runástijga. Juoktá imálattjat aktidijga ájádusájt, tjuottjadijga ájlis gåvåj åvddåj, buolvvedijga ja råhkålijga Jubmelav vattátjit sunnuj mánájt.</p>
<p>Navti de Pustovalova-guovtes ráfen ja gieresvuodan guhtta jage viesojga.</p>
<p>Valla hähkkat de soames dálvvebiejve báhkka teja maŋŋela Vasilij Andrejitj gahperahtá sjalljuj vuolgij tjåskåjt rájadittjat. Goalluj ja skihppáj. Vájku suvva sujttijin tjiehpemus dálkudiddje de nävroj ja nielje máno maŋŋela jámestij. Olenka gis nuppádis bátsij árbbátjin.51– Ij la desti muv lunna aktak, gå dådnå la muvva guodám, gierugattjam, hagŋadij ålmmåv hávddádam. Gåktus gis duv dagi rijbav, vájvenim ja vuorbedisvuodan? Suttalussjus dal muvva juohkkahasj, muvva aktu allasim dán ájmon!</p>
<p>Tjáhppadin de ietjas gárvodij, vil guhkes vádja-báttijgum, ja så de gahperav ja gistájt ihkevij hiejtij adnemis. Goades ittjij vuolge, ájnat girkkuj ja ålmmå hávddáj. Noannan viesoj. Esski gudá máno maŋŋela vádjabáttijt nuolaj ja vinndegij tjadá tjuovgav luojtij. Muhttijn vuojnij suvva idedis oasestattijn bierggasijt biebbmodahkke siegen, ájnat mij dáhpáduváj goaden ja gåktu viesoj lij dåssju månadahtte. Ulmutja månnin vuojnedijn suvva tejav juhkamin judossujttára siegen, guládijn guhtimusj sunji avijsav lågåj, ja vijmak guládijn majt lij poasstahuodnahin moalgedam áhkátjij:– Sijddabájkenimme älla almma judossujtára, dakkár dáhpe så de ålles bájkev dávdat. Agev gullap soames le mälkkáj skihppám jali gusájda ja råsijda njåmudallam. Slihturij varresvuodav beras lulujma ulmutjij varresvuoda buohta oatsodit.</p>
<p>Gärddodij judossujtára bágojt, guorrasij juohkka ássje hárráj sunji. Bihkusin lij dal ittjij Olenka desti buvte jagev ga viessot aktijvuoda dagi, gávnnam lij gis ådå ávov giessegoaden. Iehtjáda lulun dán diehti nuktaluvvat, ájnat ij Olenka. Gájkka majt Olenka dagáj lij nåv luondulasj. Ejga såj judossujttárijn majdik tsuvke vidjurijsteska. Gähttjalijga tjabu dåssjåj tjiehkat, Olenka vuojn ittjij buvte tjiegosvuodajt bisodit. 52</p>
<p>Doarrofuova guossij bále tejav sjnjåradijn ja juptsav fáladijn Olenka hoalmmedatjáj gussadávdas, guober- ja njálmmedávdas, jali suohkana njuovadagás. Judossujttár galla hehpanij, gå guosse lidjin vuolggám de Olenkav giedas duohppistij ja snarralij: – Vájnnodam lav duvva sjávot årotjit ássjijs, majs i majdik diede. Judossujttárij ságastaládijn i galga bágov ga iktet. Ajtu vájveda.</p>
<p>De gis alvaduvvam Olenka gehtjaj Smirninav ja sujsta suorgganam gatjádij: – Valla Voloditjka, majt luluv de giehttot?</p>
<p>Ganjáltjalmmen suvva fármastij, ánoda ij lulu moaren, ja goappátja de lijga ávon.</p>
<p>Majdis ittjij dát ávvo vibá. Judossujttár vuolgij, ihkevij vuolgij doarrofuova siegen, gå jåhtin mälggadij Sibijrraj. Olenka gis aktu bátsij.</p>
<p>Dálla lij sådnå ållu aktu allasis. Áhttjes ådnå jábmám, tjåhkun avta juolge dagi lij låptå dume vuolláj vadjáluvvam. Olenka råjåj. Ulmutjij iejvvidijn suvva ålggon ettjin ieme láhkáj sunji gehtja, ettjin ga måjåda. Vuojnunagi lidjin buoremus jage juo gållåm, ådå lágásj iellem álggám. Iellem, mavva ienni lij usjudalák. Iehkedis Olenka tjåhkudaláj ålggon, guláj tjuojajt ja dållårusunav Tivolis, valla ittjij åvvånis jerudalá. Miela dagi gehtjaj sjaljov, majdik usjudalák, majdik sávak. Maŋŋelattja látjonis niegadij guoros sjaljov. Båråj ja jugáj vuosstehágon.</p>
<p>Gájkin bahámus lij mieladisvuohta. Ietjas birra ájtsaj gálvojt, buojkkáj majt guovlaj, ájnat ij lim mat 53ga mielas daj hárráj. Váni diedek lij, majt iktet. Man siellde lij ban mieladissan årrot! Ruvsav vuojnij, jali rásjov guláj, jali bånndurav råsev vuojedimen ájtsaj, ájnat ittjij buvte giehttot, manen lij ruksa, rássjo jali ga båndor, ittjij låge tjuodes rubelis ga. Kukina, Pustovalova, jali judossujttára suv lunna årodijn de buojkodij gájkav ja mat mielas lij dasi. Valla dálla lidjin suv vuojŋŋama ja vájmmo guorrusa dagu sjalljo. Dåbddo lij vasste ja bitjes dagu njuosska båsskå njuoktjamin.</p>
<p>Sijddabájkke maŋenagi sjattaj färtta guovlluj.</p>
<p>Rahte sjattaj gahttunin, Tivoli ja tjåsskåsjaljo sadjáj tsiekkedin ådå goade. Man spájtta gis ájgge gålåj! Olenkas goahte slábmagådij, dähkko ruostoj, skiejás siejnne njesaj, ålles sjalljo savvuj juobmon ja bastasjrássen. Olenka iesj vil råjåj. Giesijt tjåhkudaláj sjaljon, siellos ieme láhkáj guoros ja nirmmen. Dálvijt muohttagav gehtja vinndegin tjåhkudaláj. Gidáv ja girkkobiellojt guládijn hähkkat gållåm ájgijt mujttáj, vájmmos utjárdij, tjalme ganjáldijga. Ájnat dåssju båttåtjav, åvddåla guoros ja ávkedis iellem máhtsaj. Tjáhppis gáhttjotjivgga, Briska, näjggalij suvva tjábbát jará, ájnat Olenkav ittjij dákkár gáhtto njuorada. Ittjij davva dárbaha. Dárbahij ålles suvva åmastiddje gieresvuodav, ålles sielov ja ålles jiermijt. Mielav ja iellema oarev gávnadiddje gieresvuodav, mij luluj giellum varáv lieggit ja gålgådit. De gis de asjmen gáhttotjivgav skirtostis sjavnnjelij.– Mähtjána! Iv duvva lágeda!54</p>
<p>Navti dal sjattaj jages jahkáj, biejves bäjvváj.</p>
<p>Ávodis, mieladis. Dåhkkidij ihka majt biebbmodahkke Mavra moalgedij.</p>
<p>Sjnjilltjabiejve iehkedappot gå gusájt jådedin livátjit, ja sjalljo lij dubmen, de soames goalkkalij gárdev. Olenka iesj vádtselij rahpalittjat ja oavdduj Smirninav ájtsadijn. Judossujttár lij tjuorgudam ja sahte viesádin gárvvunam. Mujttáj gájkav. Ittjij nivá tjierok årrot, bágov moalgedik oajvev ålmmå raddáj luojtij ja gievras dåbdon ittjij ga ielve tejav jugátjit goahtáj tjáŋajga. – Gieres Vladimir Platonitj! Makkár vuorbbe le duvva diehki doalvvum? mahkkulij ávos. – Sidáv diehki årrut, Olga Semjonovna, subtsastij ålmåj. Guodám lav doarrofuovav ja sidáv diehki iesjrádálattjan årrut. Duodden vil biregam álggá skåvllåj. Stuorrum le sådnå. Såbadam lav áhkájnim.– Gånnås le áhkkát? gatjádij Olenka. – Guossevieson. Iesj de årudagáv åtsåv. – Jiesstánam! Årudagáv gus? Lágeda gus ietjam goadev? Luluj gus hiehpat dunji? Jiesstánam lijka, iv lulu mávsojt ga rávggat! tjuorvvistij Olenka tjierrogoade. Årruda dánna, giessegoahte le munji nuoges. Vuoj lijka, makta ávvusav!</p>
<p>Maŋep biejve lij dähkkon ådå bájnno ja siejne bejudam. Olenka gieda tjårbielijn sjaljon váttsatjij njuolgadimen barggijt. Muodojn bájtij ieme dålusj mådje, viessovarágin dagu luluj áttjak suohkkis niegos smaredam. Judossujttára áhkká ilmmusij. 55</p>
<p>Guojres ånivuoptak nissun muson. Iednes guoraj Sasjasj: Lågejagák birek, unne, alektjalmak, tsåhpåk ja jårbuk. Báhttja lij esski háhppidam sjalljuj lávkkit, gå de gáhttov oagodatjáj. Dalá ávon gulluj hávssket tjajmmamin.– Le gus duohta duv gáhttusj, áhkká? gatjádij</p>
<p>Olenkas. Jus tjivggu, vaddela lik midjij tjivgatjav. Ieddne nåv sjnjierájs ballá.</p>
<p>Olenka sujna má de runáj ja tejav fálaj. Vájmmus liegganij ja ratten gullat tjagárdij, dagu birek gis luluj ietjas mánná. Iehkedis, gå Sasja dahkamusájt tjálij, de Olenka sunji njuorrana ja suttalusjá guovlaj. Allasis mudárdij: – Låjes sjivnnjádusásj... gieres ham!... Fávrro ja sluogas.– Suoloj le tjáhtjáj birástahteduvvam ednam, lågåj</p>
<p>Sasja.– Suoloj le ednam, gärddodij Olenka. Dáhta lij ham vuostasj ássje, mavva ivtij guorrasiddje mielajn nåv moatte sjávodis ja vánes jage maŋŋela.</p>
<p>Dálla má lij sujna miella. Mállásij bále giehtoj Sasja äjgádijda, man gássjela lik allaskåvlå dahkamusá littjin, valla huoman allaskåvllå luluj buorep oasesskåvlås. Allaskåvlån lidjin vuojn gájkka oahpo máhttelisá dagu dálkudiddje jali insinörra.</p>
<p>Sasja de guossidatjáj allaskåvlåv. Ieddnes Harkova oappása lusi váni máhtsak jådij. Áhttjes biejvijt gålådij gusáj lunna, álu gålmmå biejve gádoj sijdas. Olenka de jáhkij Sasjav lijga aktu allasis guodám, ejga sijdan 56lágeda, nälggodijga dávk suvva. De gis Olenka suvva giessegoahtáj doalvoj ja lanjáv vattij sunji.</p>
<p>Lahkke jahke le gållåm, ja Sasja suv lunna årru.</p>
<p>Idedijt Olenka suvva gávnná lanjánis oademin, sietton oademin giehta niera vuolen. Luodjomláhkáj viertti båktet Sasjav.– Sasjenka, suttalussjá. Tjuodtjána dal gierugasj, skåvllåj viertti.</p>
<p>Sasja badján, gárvvun, råhkål. Idedisbävddáj tjåhkkidasstá, gålmmå guvse tejas juges ja guokta garralájbátja ja vuodjagurpasbielev bårås. Jurra de gåhtsemin ja danen hálvva muson.– I val ållu dåbdå dábijdat, Sasjenka, moalget</p>
<p>Olenka. Gähttjá Sasjav dagu mälggadav luluj vájaldittjat. Ratjáv galla duv diehti! Barggu då buoremusát, gierugasj, jegadu ban åhpadiddjijdat.– Vuoj, de ban gájda! vásstet Sasja. Sasja de gahttunav skåvllåj låjdås. Unnes sjimusj stuorra gahper oajven ja vuossa hárddon. Olenka suvva suolev tjuovvu.– Sasjenka! tjuorvot ja giehtasis daddalav jali hálmugav luojttel. Skåvlå gahttunij jåvsådattijn de Sasja hehpan, gå guhkes stádes nissun suvva tjuovvu. Danen de jårgijt Olenkaj: – Máhttsu då sijddaj, áhkká. Aktu maŋemus bálggáv váttsáv.</p>
<p>Olenka ganuk Sasjav várddaha, desik skåvllåj le gáhtum.</p>
<p>Vuoj, gåktu gis mielastuvvam le Sasjaj! Árap aktijvuodajs ij la aktak årrum nåv nanos, goassak 57ij la siellos nåv dåbdduj dähppolam, nåv váni ietjas berustik, nåv ávon gå dálla, gå iedne dåbddo le ällám. Unnes biregattja diehti, gänna le dieblle nieran ja stuorra gahper oajven, luluj iellemis almmáj luojttet, luojttet ávon ja oatsodime gadnjalijn. Manen? Guhtis luluj giehttot, manen?</p>
<p>Sasja gáhtum de gis sijddasis máhttsá. Duhtá siettonis gieresvuodas dievva. Guhtta máno nuoraduvvam muodo má måjudi ja bájtti. Ulmutja dal sunji gähttji buorre mielajn.– Buorre idet, Olga Semjonovna, gierugasj. Gåktus lik vieso?– Gássjela li dálla skåvlå dahkamusá, subtsas márnánijn. Ilá ållo, ävtásj åhpadimen Sasja oahppis ålgolt båvav, jårggålis latijna gielav, ja lågojt låhkis. Buojkkájihtit gåjt ilá ållo le biregattjaj.</p>
<p>Giehttogoahtá åhpadiddjijs, åhpadimes ja oahppo-girjijs. Subtsas jur Sasja ságajt.</p>
<p>Gålmån säbrrálakkoj mállásijt bårråba. Iehkedis gis säbrrálakkoj dahkamusájt tjálleba ja tjierroba. Sasjav oaddádattijn Olenka tjuottjo báhtsá suv bajelt ruossista ja råhkusav mudárda. Ja de láhtjusis suogŋá ja niegat mälggadis boahtte ájgev, gå Sasja luluj oahpov ållim ja dálkudiddjen jali insinörran luluj sjaddam. Sujna luluj de stuorra goahte, lulun råse ja gävllasa, luluj má de gállasjvuodan ja mánájt oadtjum... Davva usjudalá Olenka oaddá. Tsáptso tjalmijstis gadnjala nierajt gålggi. Tjáhppis gáhtto guoranis jarrá: – Jarr, jarr, jarr.58</p>
<p>De gis juoga lijdav goalkkal. Olenka háhpaskuvá smaret. Tsåhke sjvahtjá. Vaden de goalkkal.– De lisj má de diedádus Harkovis, usjudallá. Doar-gestahtjá oajves gitta juolggásis. Sasja ieddne dávk gåhttju suvva Harkovij... Vuoj ármmálaste munnuv!</p>
<p>Suorgganam oajvves, gieda ja juolge gállni. Gullat dán ájmo håjemus nissunin sjaddá. Valla båttåtja maŋŋela bágojt gullá. Dåssju judossujttár sijddaj máhttsá.– Jubmelij gijtto! usjut Olenka. Noade vájmos guodá, ja ådju de. Láhtjusis viellit</p>
<p>Sasjav usjuda. Sasja vellaj oademin nuppen lanján. Muhttijn vuohpal: – Dunji ban de vuosedittjav! Mähtjána! Sjávvuna!60 <em type="bold">virginia </em></p>
<p><em type="bold">Woolf </em></p>
<p>Virginia Woolf tjálij realismav ájádalá moattebelak iellemav. Bájnnám le ieŋŋilsgiela realisma tjállagijt vuogijnis gåvvidittjat ulmutja sissŋálasj hålav, jali ienni ulmutjij. Woolf ham dåbddu subttsasijs, gånnå vuojnno målssu ulmutjis nubbáj. Iellem má ij má dåssju ålggolin rievda, ájnat adjáj mielan.</p>
<p>Woolf lij feminisma tjálle. Tjálij essayajt nissunij vidjurijs, ja daha li aj tiebmán tjáppagirjálasjvuodanis. Dåbddusin sjattaj girjestis</p>
<p><em type="italic">Mrs. Dalloway </em>, gånnå tjielggasit li åvdebut nammaduvvam giehttomvuoge. Maŋep girjijn le aj gålgge diedulasjvuohta. Ietján le Låndåna stáda álu Woolfa tjállusij bájkken dagu </p>
<p><em type="italic">Kew </em></p>
<p><em type="italic">Gardensin </em>. Dåppen, dagu dán girje subtsas vuoset, vájaldi moatte lágátja. </p>
<p>Woolf riegádij 1882 Låndånin, jámij 1941</p>
<p>Sussexan. <em type="bold">keW gardenS </em>62 </p>
<p>Jårbuk giedjekbiejos tjuode guova vargaj badjánin sirá vájmo jali njuoktjama muoduk lasstan ja ållu bajemusán luorkijdin ruoppsis jali alek jali visskis giedjegin bájnnum dieblijgum. Ruoppsis, alek jali visskis tjåddågis tjuottjeldin dal njuolggis soappe: Gålledumes dievva ja sluppo siehke lij giehtjen. Vuoppsás giedjegijt giesserådasj båsudij, ja daj labudattijn de ruoppsis, alek ja visskis tjuovga badjálakkoj bájttelin, bájnnin de russjkis ednamav imálamos bájnujn. Tjuovgga bájnij dal rávvis gärgátjijt, gehtsulagá goadev russjkis várijgum jali tjabu gåjkanisáv. Nåv garrasit ruoppsadin, alegin jali visskadin tjátjev dejvaj, vaj jáhkket gåjkanis luluj rahtasit. Ienni gåjt de gåjkanis silbbarávvadin ednamij jårkij, tjuovgga gis dejvaj lastav. Bigodij lasta sisŋutja lasstavárijt, desik de jårkij ruoddnis mádjaj giedjegij ja vájmo ja njuoktjama muoduk lastaj vuolen. De gåjt de rådastij badjelappon, ja bájno ilmmáj slierggijin Kew Gardensijt sjnjiltja guossididdje ålmmåj ja nissunij tjalmijda.</p>
<p>Dá ålmmå ja nissuna gieverdin giedjekbiejoj vásuk miellagiddisit njuolgadusáj dagi. Vuohke ij lim nåv ietjá lágásj bieddjis ja alek biejvvelåttijs ruossot säjvvuladdamin biedjogaskajt. Ålmåj giehtamadev nissuna 63åvdån mårådik låjdåstij, nissun gis ájnnasap årijn. Oajves jårgudaláj dåssju diedátjit máná ettjin gåsik tjuottjo bátse. Ålmåj lij ietjastis nissuna åvdån, vájbi diedek, sidáj vuojn ájádusájnis joarkket.– Lågenanvihtta jage dássta åvddåla diehki båhtiv</p>
<p>Lilyjn, usjudij ålmåj. Tjåhkudalájma juonná jávre gátten ja ålles iehkedav vájnnodiv suvva mujna giládittjat. Vuoj, vuopptagoavnnje munnuv gärssulij. Tjielggasit vuojnáv vilá vuopptagoavnjev ja Lily gábmagav, man tjuvden le silbbamájdde. Ságastaládijn de agev guovlliv suv gábmagav. Dan gierddamahttásin labádattijn diehtiv váni sunji gehtjak, majt lij javlatjit. Ålles sådnå lij vuojnnet dan gábmagin. Ietjam gieresvuohta, ietjam hibmo, gis lijga vuopptagoavnjen. Juonen buorren jáhkkiv, jus luluj duosi säjvvot, dal duon gåbdes lasstaj ruoppsis giedjegijn, jus vuopptagoavnnje luluj dasi säjvvot, de luluj Lily dalá suoggŋuj guorrasit. Majdis vuopptagoavnnje gersudaláj váni säjvok. Diehttelis ittjij säjvo, vuorbben ittjij, jali de iv lulu dálla Eleanora ja mánáj siegen dánna váttsatjit... – Gulá, Eleanor, mujtatja gus gudik goassak gållåm ájgijt?– Manen gis gatjáda, Simon? – Mujttám lav gållåm ájgijt, mujttám lav Lilyv, gejna luluv giládam... Manen gis sjávot biso? Moasjodav gus duvva gållåm ájgijt mujtedijnám?– Manen gis lulu moasjodit, Simon? Ij gus almasj agev gållåm ájgijt usjuda gárden, gånnå ålmmå ja nissuna veludalli muoraj vuolen? Älla gus sidja gållåm 64ájge, gájkka gållåm ájges báhtsám, duo ålmmå ja nissuna, muoraj vuolen vällahiddje gäjdo... älla gus ávvo, älla gus duohtavuohta?– Munji gis gábmaga nieljetjiegak májdde ja vuopptagoavnnje...– Munji gåjt tjulástahka. Usjuda guhtta nejtsutja tjåhkkåhij gåvvåvuodoj åvdån guokta lågev jage dássta åvddåla, jávrregátten, gåvvimin tjáhtjelastajt, muv vuostasj bále vuojnnám ruoppsis tjáhtjelastajt. Hähkkat gis de tjulástahka nisskásim. Mujsta gis giehta iehkedav nåv doargestij, vaj ittjiv desti gåvvit buvte. Klåhkam gehtjastiv mierreda ájgev, gå bádjiv ietjam dåssju båttåtjav tjulástagáv usjudalátjit. Nåv divras lij dahta. Tjuorggisåjvagis nissuna tjulástahka, gänna lij roassjme njunjen. Gájkka tjulástagájam ieddne ålles iellemij. Boahtte, Caroline ja Hubert.</p>
<p>Vássin giedjekbiejov nieljes buohtalakkoj, ruvva láhkáj unnun muoraj gaskan ja sjuodnjadin sjaddin, gå bäjvádahka ja suojvvanisá hárddojdisá girjagin slergudallin.</p>
<p>Jårbuk giedjekbiejon de gehtsulahka, gässta goahte lij båttåtjav bájnnum ruoppsadin, alegin ja visskadin, labudatjáj unnán goadenis. Njessagådij luovas ednama badjel, ednam gis vieraj vuolenis njesadattijn. Vuojnnet vissa ulmme åvdånis, dánen lij ietjá lágásj ruoddnis, tjiegak råmes gähttjalimen lávko rasstit suv bálggáv. Råbme vuorddelij tjårvijis doargesta usjudastedijn, de gis moaddolij nuppe guovlluj guokkarda. Russjkis slädo, daj vuolen tjiegŋalis, ruoddnis slátto, ja vil 65duolbbis, basstelis muora, maha doargestin máddagis gierragij, jårbbis, rávvis gállo, ja gåjkkåm, spierggam mádja. Gájkka dáha lidjin gehtsulagá bálggán guovas guovvaj ja ulmmásis. Åvddåla háhppidij mierredit, jus luluj ássnam lastav garvvet váj tjadádit, de ietjá ulmutjij juolge biejov vássin.</p>
<p>Dán bále guovtes lijga ålmmå. Nuorap lij luondodis oadjon. Tjalmijdis stuovvásin dähppodij åvddåsis guojme sáhkadattijn. Vallak guojmme lij ållim, de ednamij guovlaj, muhttijn gis njálmev dåssju guhkes båttå maŋŋela tsakkaj, muhttijn ittjij åvvånis. Vuorrasabbo imálasj láhkáj skiermo váttsij. Giedav gálggalij ja oajvev maŋus bajedij, dagu gierddamahtes råsse goaden åvdån vuorddemis ahkeduvvam, valla ålmmå dåmadibme lij jiermedis ja oare dagi. Vargga avtat rajes dublledij, allasis måjådij, dublledatjáj, dagu mådje luluj årrum vásstádus. Vuojŋŋanisájs giehtoj, jábbmegij vuojŋŋanisájs, gudi dálla ålmmå milta subtsastallin ihka majt ibmahijt alme vásádusájstisá.– Almme lij dålusj ájttegijda Thessaly, William, dálla gis doaro diehti vuojŋŋanis bårij gaskajt átjegin radjuj. Ganugastij, mahkas gulldalij, måjådastij, oajvev labádij ja jårkij.– De le gåjt unnes strávvebatterija ja gummihasj hárpo jievvagin – dievvagin gus? – jievvagin gus? Na allun gåjt dal snivvudagájs berustu, ij dal lijssi dádjadahtes snivvudagájs sjambaldit. De gåjt de oanes báhkuj: Masjijnna le ihka gånnå vuohkasin látjo oajvvegietjen, buojkulvissan muorrabävdátjin. Gájkav 66biedjusa bargge muv guovludagá milta. Árbbásj de bieljes dasi biedjus ja vuojŋŋanisáv ilmodus såbaduvvam vuogijn. Nissuna! Árbbátja! Nissuna tjáhppis gárvojn...</p>
<p>Vuojnnet ájttsam lij nissuna vuolpov mälggadin, mij suojvvanisán sáhppada tjáhppadin vuojnnuj. Ålmåj gahperav nuolaj, giedav bajedij tsåhkåsis, gáhtjadij suv lusi mudárda ja nirvudalá. William gis ålmmås sasev doahppistij ja såppijnis giedjegav duohtastij vuorrasav hiemssitjit. Juorrulasstám vuoras de bieljev dan guorraj buvtij ja dagu vásstedij dan giellaj, giehttogådij gåjt Urugája miehtsijt, majt lij tjuodijt jagijt dássta åvddåla guossidam Europa tjáppemus nuorra nissuna siegen. Mudárdij Urugája amás ruvsoj gåbttjåm miehtsijs, bujigijs, fiervájs, merraniejdajs, ja fällam nissunijs, gå duoppeduváj Williamij, gen muodoj nanos gierddisvuohta maŋenagi gievroj.</p>
<p>Sunnuv guorajga vuolep gasskadáse áhkátja nåv lahka, vaj hálvva imájlusjájga ádjá nirvijt. Akta stuoves ja usjudalle, nubbe gis ruoppsisnierak ja lassjuk. Dagu ienemus sunnu lágátja de lijga viehka mielastuvvam juohkka skajev tsuojggijiddje sierra dåmadibmáj, gåjt de jus skadje luluj boanndá. Majdis ilá mälggadin lijga diedátjit, jus ålmåj dåmadij dåssju sierran, jali jus ajtu luluj bierik. Gå dal lijga vuorrasis hárddov várddahasstám sjávot, de guojmme guojmmásiska sluohkasit guobbulijga, ja de vájmmelit ságastijga gássjelis giellasiska.67– Nielle, Biertta, Låhtta, Siesse, Fielle, Ba, sådnå javllá, månnå javllá, dahta javllá, månnå javllá, månnå javllá, månnå javllá...– Muv Biertta, Siesse, Biella, Áddjá, vuoras ålmåj, såhkår. Såhkår, jáfo, mådjeguolle, ruodnusa, såhkår, såhkår, såhkår.</p>
<p>Usjudalle nissun tsoabmev guládijn imájdalá gehtjadij giedjegijt, maha njuolgga, stuovvásin ja jasska tsiekkedin ednamis. Dajt gis de vuojnij nagervuossan, guhti smaredattijn vuojnná abmasit guojtte guohpárgintaljuolgev, tjalmijdis tsápptsis ja vaden rahpal, ja vaden guohpárgintaljuolgev vuojnedijn almajda ravggá ja gájkajn åvdijn gintaljuolgev guovllá. De navti så de usjudalle áhkká ganugij jårbuk giedjekbiejo åvdån. Tjabu hiejtij dagádallamis guojmev gulldalisj. Tjuottjoj dannák dibde bágojt allasis ravggat. Rubmahav suvdostij åvddån-maŋus giedjegijt gehtjadijnes. Oajvvadij ham de lulujga juosik tejav jugátjit tjåhkkidit.</p>
<p>Gehtsulahka lij dal usjudallam juohkka gäjnov lastav garvek jali guotsadik ulmev jåvsåtjit. Váni giehtok lastav guotsadittjat gájbbeduvvam ájmmudagás, de guoktálattaj, jus suvva luluj guoddet asidis vuodo, mij nåv várroda skåraj ja doargestij juo tjoarvvegietjij davva duohtadijn. Danen de mierredij lasta vuolev suogŋalit. Juoggu má lassta nuohkásav rågŋåhij, vaj vuolelt sjiehtaj. Esski lij oajvev slahpaj tsåggåm ja russjkis rábev guoradaláj ja hárjjánij russjkis tjuovggaj, gå hájn guovtes 68ålggolin váttsatjijga. Dálloj goappátja lijga nuora: Nuorra nissun ja nuorra ålmåj. Goappátja buoremus nuorrudagániska, vájbi tjabu buoremusá åvddålattja dalloj, åvddåla giedjegis le lidna tjuovggisruoppsis urbbe luorkijdam, gå biejvvelåtte soaje, juska ållåsin sjaddam, labádik li bäjvádagán.– Vuorbben ij la bierjjedahka, moalgedij ålmåj. – Manen? Jáhká gus vuorbbáj? – Besalvisás rávkki guhtta penca bierjjedagájt. – Mij lisj dal guhtta penca? Ij la gus dahta gudá penca árvuk?– Mij le dahta, makkár dahta, massta giehto? – Vuoj, ihka mij... giehtov.. diedá gåjt, majt giehtov. Ålov vuordij juohkka bágo gaskan. Avtagielagin tjuojalvisá dagi bágojt målgij. Guovtu tjuottjojga giedjekbiejo åvdån ja vähkkálakkoj tjuoggijga dibma ednamij nissuna rássjosuojev. Gå návti dagájda, ja ålmmå gieda lijga nissuna giedajn, de imálattjat dåbdojdiska bigodijga. Dákkár dárbahahtes bágutja aj juojddá bigodin. Oanessåjak bágutja, valla låssis sisŋutja, vaj soaje ettjin nagá dajt mälggadij guoddet. Danen unugit lahkusa dábálasj gávnijda säjvvun ja sjaddin nåv siellden daj amás luonnduj. Valla guhtis gis diehtá (navti gåjt guovtes usjudijga rássjosuojev ednamij diebttjidattijn), makkár dará lulun dajda tjiehkádam, makkár jiehke lulun guojttet nuppe biele bäjvádahkan? Guhtis gis diehtá? Guhtis gis le dávva åvddåla vuojnnám? Tjabu nissuna usjudattijn mav tejav Kew fállá de ålmåj guláj juoga bágoj duogen 69tjiehkádij. Juoga tsäggahij stuorren ja nannusin daj duogen. Murkko suojmma-suojmma låptijdij ja bihkusij ihtin... vuoj lijka, majt sjimojt vuojnij...? Bieddjis bävdátjijt ja dievnárijt, gudi vuostak nissunav, de gis ålmmåv gehtjadin. Guovte oalle sjilliga rieknik vil suvva mávsedahtij. Rieknik lij oalle, gájkka oalle, jáhkedij allasis biednigattjav sålbenis tjuvddidattijn. Oalle gájkajda ájnat sunnuj guoktáj. Tjabu ålmmåj oallen vuojnnugådij, de gis de... majdis ilá miellagiddis lij vilá usjudalá tjuodtjot, danen de rássjosuojev ednamis råhttistij ja ratjáj sajev gávnatjit, gånnå lulujga iehtjádij siegen tejav juhkat iehtjádij láhkáj.– Boade dal, Trissie, juhkun dal tejav. – Gånnås tejav jugásj? gatjádij nissun imálasj vájmmelamos giellaj. Vábbulij ja dibdij ietjas rássebálggáv gässutjit. Rássjosuojev giesselij fáronis, oajvev jårgodij duohku-diehki, ja tejav vajálduhtij. Ienni hálijdij duonna-dánna viegadit mujtedijnes orkideajt ja guorgajt rásijn, Tjijná goadátjav ja ruoppsisrattak låttev. Ájnat ålmåj suvva åvddån lájddij.</p>
<p>Navti gåjt de ulmutja guoktálakkoj gieverdin gied-jekbiejoj vásuk avta láhkáj váni girja jali ga ulme dagi. Vuostatjin gierdde gierde maŋŋela alekruoddnis suolnes sijáv birástahtij, gånnå rubmaha vilá sjimudasstin ja bájnnustin, valla maŋŋelattja gis goappátjagá sjibmo ja bájnno lijga alekruoddnis ilmmáj njárbbum. Vuoj báhkav ban! Báhkkan tjabu svatjik gahpaj ruovddelåtte vuogijn giedjegij irkkán, guhkev vuordatjij agev labudattijn. Bieddjis 70biejvvelåtte gisák ståhkin badjálakkoj, bieddjis soaje sjimostin spierggam marmorsivlov guhkemus giedjegij bajelt. Pálmmahuodnaha glássadähkko guojtij, dagu biejve åvddåj luluj ruoddnis duorgga luoppedam. Girdde jutsán gis giesseilme giella buolle sielostis ruodjalij. Visskat ja tjáhppat, tjuovggisruoppsat ja muohtavielggat, gájkka bájnoj sjimo: Ålmmå, nissuna ja máná vuojnnujin almemáddarin. De gis visskis gåbdudagáv vuojnedijnesa gáhtjadin muoraj vuole irkkáj. Dagu tjáhtjegåjkanisá lånjgijdin visskis ja ruoddnis ilmen, unnán davva bájnnelin ruoppsadin ja alegin. Vuojnnet gájkka stuorra ja låssis rubmaha lidjin báhkkan labudik labmam ja vellaha fievvin ednamin. Valla sijás giela badjánin, dagu dålå lulun buojdes buttjasginntalijs oassjot. Giela. Ajtu giela. Bágodis giela. Sjávodisvuodav biejsstelin nåv dudálasjvuodajn, nåv himo hálujn, jali mánáj bále nåv hähkkat alvaduvá. Biejsstin gus sjávodisvuodav? Majdis ij lim åvvånis sjávot: Agev gåjt bussaj motåvrå vierajt jållerdin ja gijrajt målssun. Stáda jutsáj dagu vallje sådjåm stáles dagáduvvam Tjijná låda sissŋálakkoj váni ganugik gitjárdin. Daj duodden vil giela jubmin ja ájmodihkes giedjega bájnojdisá ilmmáj bigodin.72 <em type="bold">arthur Conan </em><em type="bold">doyle </em></p>
<p>Dán girje guhkemus subttsasav tjállám Arthur Conan Doyle gávnadij ham Sherlock Holmesav. Danen máhttá javllat sådnå dagáj guoradallesubttsasav dåbddusin de má väráldav miehtáj. Holmesa lágásj guoradalle ihtá álu dálásj ájge krimrománajn, de árvvedahtte le Doyle garrasit bájnnám sjáŋŋarav gitta dálátjij. Doyle lågåj medisijnav, de danen le Sherlock Holmesa vuohke ássjijt guoradalátjit dálkudiddje láhkáj dahkat.</p>
<p>Juska dal diehto ja guoradallam li Doyle subttsasij ájnas oassen, de tjálle iesj berustij ålov okkultismas. Jáhkij vuojŋŋanisájda, maha jábbmegijs báhtsin dán ájmmuj. Dáhta le ham stuorra sieradus buohtastahtedijn tjállusijt tjálláj. Sherlock Holmesa subttsasij duodden tjálij gasskaájges, valla aj muhtem giehtojt oalle iellemis koloniájge. Doyle viesoj 1859-1930, riegádij Skåtlándan, jámij Ieŋlándan. <em type="bold">alvaduS böhmenin </em>74 </p>
<p>Sherlock Holmesij le sådnå agev Nissun. Vuor-jját gullam lav sujsta ietjá namájn. Holmesa mielas dievdij ja mierredij ålles ietjas sjiervev. Ittjij val gulá mavga gieresvuoda Irene Adlerij. Gájkka dåbdo, sierraláhkáj dahta, ettjin åro galmma, snivva, valla árvugis stuoves mielanis. Holmes lij mielastim tjiehpemus ájádalle ja guoradalle masjijnna, mavva dán ájmonimme lip vuojnnám. Valla iehttsen luluj boasto ilmmáj boahtám. Ittjij goassak håla lidna dåbdojs ájnat delbasta ja bilkkeda. Miellagiddisa gåjt lidjin daha várddahiddjáj, buoremusá bigodittjat ålmmåj dahkamuháj oarev. Valla hárjjánam ájádalle luojtedijn dakkár ássjijt ietjas tjáppes ja snivvim miellaj de buvtij allasis vuovnodahtte hárenisáv. Dubme hielles vädtsagin jali spierggam gievrra stuoredimglássa e lulu garra dåbdos ienebuv suv lágásj mielav hárret. Huoman lij miellasis njåmmum dåssju akta nissun. Dat nissun gis lij dálla juo jábmám Irene Adler, savdas ja amás mujttuj báhtsám.</p>
<p>Iv lim maŋemus ájgev vuojga Holmesav vuojnnám.</p>
<p>Gállasjvuohtam lij munnuv goabbák sierra sierada. Ávvum ja berustibmám sijda hárráj, mij ilmmus 75vuostásj bále goadev äjggo ålmmåj, nagájga mujsta ålles mielav gidodit. Holmes gis, guhti ålles böhmak sielujnis vasjodij juohkka lágásj säbrástallamav, bátsij Baker streeta årudahkaj. Ietjas oabme girjijis sähkáj hávddádij. Vahkulattjat målsudij kokaijnav ja guddnehimov, adjulahtte selgav ja ietjas luondo buolle fámov. Vilá, dagu agev, gievrrasit gierrum vierredagojt guoradalátjit. Nanos diedojdis ja sierra lágásj máhtudagájdis anij luottajt guoradittjat ja tjiegosvuodajt tjoavdátjit, majt doajvodis polijssa ådnå lij guodám. Duolloj dálloj gullájiv subttsasattjajt dagojstis: Manáj Odessaj, gå Trepoff gådduj, Atkinsona vieljaj sieldes vuorbedisvuoda tjåvdij Trinkomalen, ja maŋutjissaj bargaj nåv tjábbát ja tjiehpet Hollánda gånågisvega åvdås. Dáj rahtjamij duodden, majt så nåk ietjá avijssalåhkkij siegen juohkiv, huoman binnáv diehtiv åvdep rádnastim ja barggoguojmestim.</p>
<p>Soames iehkeda, sjnjuvtja 20. biejve 1888, lidjiv skihppe lussta sijddaj máhttsamin. Dálla lidjiv vuojn vaden sahte ulmutjijt dálkudahtjam. De gåjt de rahte doalvoj muvva Baker streetaj. Oahpes uvsav vásedijnám, mavva agev mujtáv suoggŋujnim ja ruoppsis tjálunij sjievnnjis dáhpádusájgum, hähkkat sälldát hálijdiv Holmesav vaden vuojnnet, diehtet gåktu sierra lágásj máhtudagájdis dálla anij. Suv ladnja tjielggasin tjuovgaj. Bajás guovlastattijn ájttsiv siekkes sjibmo guokti vinndekgåbttjåsav vásselastij. Spájtta, vissjalit lanján gieverdij. Oajvve guvnnjot ja gieda aktan hárddon. Munji, suv färtta miela ja dábe 76oahppásij, návti dåmadattijn juo giehtoj ájggomusáv. Barggamin lij vaden. Jierijdam sälgganam niegojstis ja ådå gássjelisvuodav vájmmelit guoradimen. Skuolkkaliv ja doalvoduvviv muv åvdep äjggum årudahkaj.</p>
<p>Holmesa dáhpe ij lim gijttogis. Vuorjját lij dakkár, valla jáhkáv ávvusij muvva vaden vuojnedijnes. Váni hålak muvva dimes tjåhkunij giejggelij. Suovvasijdes munji bálkestij, vuosedij buollemvijnnaskáhpov ja tjáhtjebullardiddjev tjiegan. De tjuottjadij dålå åvddåj muvva guovla sierra guoradalle vuogijnis.– Gállasjvuohta dunji hiehpá, moalgedij. Jáhkáv gis,</p>
<p>Watson, buojddum la bielle nieljijn tjilujn maŋemus äjvvalime rájes.– Gålmåjn, vásstediv. – Ajtu, galggiv hájn vil ájádallat. Dåssju binnátjav hájn, Watson. De gis barggagoahtám, älváv. Ittji giehto usjudi vaden rájdov vuojedahtjat.– Gåktus gis de diedá? – Vuojnáv. Älváv. Gåktus gis de diedáv áttjak la sjnjabrram, diedáv duv lunna le ihkeva tjuorbes ja berustahtek därnno?– Gieres Holmes, vásstediv. Dáhta le ilá ållo.</p>
<p>Duvva lulun boalldám, jus lulu muhtem jahketjuode dássta åvddåla viessum. Duohta le váttsatjiv duorastagá ålggon ja máhttsiv rássjum sjtänntjon. Majdis målsudam lav juo, de iv buvte árvvedit, gåktu davva gávnada. Mary Jane gis le divodahtek, ja áhkkám le suvva juo várrodam. Valla iv danen ga buojkká, gåktu suv dábijt älvá.77</p>
<p>Holmes tjajmadastij. Giedajdis aktan ruvvistij. – Gájkin álkkemus, giehtoj. Ájtsav ham gåro-juolge gábmagat sisŋutjav jur, gåggu dålå tjuovgga davva däjvvá. Liertev le guhtti vargga guorralakkoj suoddalam. Diedon davva suoddalij soames berustik garram dibágav gámavuodos skåhpamin. Danen, dádjada má, akti gávnadiv goappátjagá dådnå la rávtjádagán vájaldam, ja duv lunna årru Londona därnojs ållagasj gábmagav suodde näjttso. Bargut hárráj: Jus ålmåj jodoformas hapsijda ladnjasim tjágŋá, tjutjugin tjáhppis silbbanitráhta dieblle, ja gahperases stetoskåvpå märkka savvum, de littjav almma tjuorbbe, jus iv suvva doajmme dálkudiddjen tjielggitja.</p>
<p>Ittjij lijssi tjajmadik årrot Holmesa nåv giehpet buojkodattijn ájádusájdis. – Årijdat guládijnám, moalgediv, de ham tjoavdos munji gullu nåv álkken, vaj davva luluv adjáj iesj gávnadit, vájku alvaduváv juohkka ájádussasit, desik dajt tjielggida. Huoman de ietjam tjalmijt jáhkáv duv tjalmij buorren.– Ajtu, vásstedij. Suovvasav buollidij ja njessalij tjåhkunij. Vuojná, ájnat i várddaha. Tjielgas sieradus. Buojkulvissan álu gåjt la vuojnnám lávkkistagájt boadáldagás diehki.– Álu. – Galli? – Na edesik tjuohtti. – Galla gis? – Galla mahkas! Iv diede.78– I val de! Illa várddaham. Huoman gis vuojnnám.</p>
<p>Jur, majt giehtov. Na, iesj gåjt de diedáv lågenangietjav lávkkistagá. Danen goappátjagá vuojnnám ja várddaham lav. Duodden, gå nåv mielastuvvam la dákkár árvvádusátjijda ja nåv smidát tjálá muv åtsådallamijs, de vájbi dáhta dujsta mielav giddi. Lagádastij munji skálmáv assás, tjuovggisruoppsis báhppárattjajgum, mij lij rahppot bievden fievvam. – Poasstak bådij. Lågå dal jieddnát.</p>
<p>Ällim báhppárin biejve, namá, jali ga adressa. Låhkiv:</p>
<p><em type="italic">Duvva le udnásj iehkeda neljadisáv gáktsáj </em><em type="italic">guossidittjat ålmåj, guhti dujna ihkeva ájnnasamos ássjes luluj ságastallat. Äskásj dievnastussat Europa gånågisvehkaj le duvva duodastam luohtedahtten ássjijgum, maha li nåv alvvidahtes ájnnasa. Dáv gåvvimav dujsta lip gájkat bieles oadtjum. Årru då lanjánit mierreduvvam ájge. Allu ga imájlussju, juska guosse muodojdis luluj gåbttjåt. </em>– Ajtu árvvádus, ikteliv. Manen de dávva jáhká? – Iv hájn árvveda. Alvos vihke le usjudahtjat diedoj dagi. Berustik de bådnjågoahtá duohtavuodajt ietjas ájádallamij, ij ga ájádallamav duohtavuodajda. Na báhppárattjav: Majt gis danna älvá? </p>
<p>Snivva guoradalliv báhppára tjállusav. – Dán tjálle lisj má boanndá, moalgediv guojmám vuogev háddida. Dákkár báhper ij la biellebuttes hálbebun oastedahtte. Imáj le, gå le nåv nanos ja garram.79– Imáj, dale galla duolla báhko, javlaj Holmes. Ij la ieŋŋils báhper ga. Bajeda davva tjuovggaj.</p>
<p>Bajediv de. Vuojnniv báhppárij diebttjiduvvam stuorra E:av unna g:ajn, P:av, ja stuorra G:av unna t:ajn.– Maha li gis dáha? gatjádij Holmes. – Buvtadiddje namma, diedon, márjju suv nammatjáluna.– Älla åvvånis. G unna t:ajn le Gesellschaft, tyska báhko vidnudahkaj. Oanádus dagu iehtjama OS, oasossiebrre. P le má Papier. De gis Eg. Gehtjastinno kártajt. Doahppistij stuorra russjkis tjoahkkev hilldos. Eglow, Eglonitz, dála ham: Eger. Tyskagielak suohkan Böhmenin, ij mälggadin Karlsbadas. Dåbdos Wallensteina jábmemsadjen ja moatte glássabuvtadagá ja báhpermillo diehti. Ha, ha, báhttja, majt gis dassta usjuda? Holmesa tjalme jillin. Njálmes båssistij vuojto alek suovatjav. – Báhper le Böhmenis, vásstediv. – Na jur. Girjátja tjálle gis le tysska. Ájttsi gus gárgadisáv:</p>
<p><em type="italic">Dáv gåvvimav dujsta lip gájkat bieles </em><em type="italic">oadtjum </em>? Ij ránsska jali ga ruossjak lulu navti tjállám. Tysska le verbaj hárráj nåv giehtjesjáhtjaliddje. De åtsådinno má de, majt böhmak báhppárijt tjállám tysska sihtá, guhti vil muojon gåbttjå muodojdis. Dála gis, jus iv ållu tjävto mähttsáj vuolge, ilmmus sådnå juorijdimme gádodittjat. 80 </p>
<p>Sáhkadattijn hesta guohpára juhtsin, ja viera skuollerdin gahttunin. Biello skuollalij. Holmes sjnjurgádastij.</p>
<p>Gullat guovtes, iktelij. Duohta, javlaj vinndegis ålgus guovlasta. Tjáppes gävllasasj ja guokta mihás råse. Goappátjijt divralusjáv. Edesik biednik le dán ássjen, Watson, jus dal ij ietjá littja. – Mähtjánav de, Holmes. – Allu då vån, dåktår. Báhtsu då sadjásit. Tjálle dagi tjádjánav. Dássta sjaddá galla miellagiddis. Suddo luluj dunji dávva masset.– Valla guossát... – Ale sujsta berusta. Márjju vähkát dárbahittjav, ja de gis sådnå aj dárbahisj. Dála boahtá. Tjåhkkåha gulá, dåktår.</p>
<p>Nuolet ja låssådit guosse lávkoj boadáldagáv ja lávkkistagájt. Ganugij uvsa åvdån. Garrasit ja vissásit goalkodij.– Tjáŋa goahtáj! gåhtjoj Holmes. Ladnjaj tjáŋaj ålmåj, guhti ij lim guovtet mehteris oanep. Sujna lidjin dagu ájmodis gievras Herculesa radde ja diehko. Divras biktasij tjävlludahka luluj Ieŋlándan vassten vuojnnut. Gåbdes gållebuddasa gárvo sassegietjijn ja guovtegerdak buttas ratten. Gábbmisalek gábo rabdajn ålgij bajelt lidjin ruoppsis silkkigirja. Davva lij tjiebeda birra giddim májdijn, mij lij dåssju akta ájnegis ruoppsis härvvagiergge. Bajemusán divras náhkijn hiervviduvvam guhkaruodjasa ållijga dáv sieldes valje duodastusáv, mavva suv ålles 81vuojnno bigodij. Giedanis gåbdes gajbbagahper. Bajep muodojdis gitta nierradávtij rádjáj gåbtjåj tjáhppis lijnne. Vuojnnet davva lij divudasstám jur ladnjaj tjáŋadijn, giehtas lij vuojn vilá daj vargaj. Vuolep muodo ålmmåv vuosedin gievrran. Assás vuollebavsev ja guhkes, njuolgga vissesvuoda gájbbe. Ålmåj hálvva narigav guoraj.– Oadtju gus diedádusáv? gatjádij tjiegŋalis, ruobes giellaj. Gullunagi tysska. Giehttuv duvva guossidittjat lidjiv. Gehtjaj nuppes nubbáj diedek, gesi hållat.– Tjåhkkidu, gåhtjoj Holmes. Dála le ráddnam ja barggoguojmmám dr. Watson. Muhttijn le nuoges tjiehppe muvva viehkedittjat. Gejnas gis ságastav?– Gåhtjo muvva Revva Von Kramman. Månnå lav</p>
<p>Böhmena gåŋgálasj. Dát guojmmát lisj dal gudne ja tjiegosvuoda árvvogis, guhti ájnnasamos ássjijn åskeldahttá. Jus ij littja, de luluv dujna guovtu ságastit.</p>
<p>Tjuodtjániv mähtjánittjat, ájnat Holmes muvva giedas doahppij ja nårddålij ban de tjåhkkåhittjat. – Juogu goappátjav jali ij avtak. Dán ålmmåj le subtsastahtte gájkka, mij le munji subtsastahtte, giehtoj Holmes.</p>
<p>Revva gåbdes ålgijdis labudastij: – Vuostatjin de vierttiv dunnuv vájnnodit sjávvunittjat guokta jage. Dan maŋŋela iv desti jerudalá. Dálla gis ássje le nåv ájnas, iv hahkada giehtodijnám dáhta luluj máhttet ålles Europa histåvråv bájnnet. – Jáhtáv sjávvunit, moalgedij Holmes. – Månnå aj.82– Alle gåbttjåsa diehti moaskeda, jårkij oavdos guosse. Muvva bargadiddje gudne árvugis ulmusj sihtá åvdåstiddjev dunnuj abmasin bátsátjit. Miededav dunnuj aj ietjam virgge ga ij la jur ietjam.– Diedáv juo, javllalij Holmes gávkalusjá. – Vidjura li nåv hielle. Juohkka láhkáj viertti gáhttit, vaj dáhta ij sjatta alvadussan ravggada Europa gånågisvegas avtav. Tjielggasit javla de ássje guosská Ormesteina stuorra fuolkkáj, Böhmena árbbegånågisájda.– Diehtiv davva aj, mudárdij Holmes tjalmijt tsáptso tjåhkunij oajodijn.</p>
<p>Guosse alvaduvá guovlastij njavvahiddje, lájkástalle ålmmåj. Sunji lidjin dávva gåvvidam sluohkasamos ájádallen, Europa vájmmelamos guoradallen. Holmes suojmma vaden tjalmijdis tsakkaj, gierddamahttásin stuorra guossev gehtjadaláj.– Jus dal Gånågis luluj ássjev munji giehttot, de luluv suvva buorebut rádedit, ivtij.</p>
<p>Ålmåj tjåhkunis tjiellistij lanjáv gieverdatjá. De gis de måråda gåbttjåsav gajkedij muodojstis ja guolbbáj bálkestij. – Duohta, tjuorvvistij. Månnå lav Gånågis, manen åvvånis gähttjalav ietjam tjiehkat.– Ajtu manen, mudárdij Holmes. Gånågis ij lim bágov ga moalggám, åvddåla árvvediv sáhkadav Wilhelm Gottsreich Sigismond von Ormsteinajn: Cassel-Felsteina stuorrevajn ja Böhmena árbbegånågisájn.83– Dádjada gåjt, oavdos guosse javlaj akti vil tjåhkkida ja guovggis gállov giedajn doarjo. Dádjada gåjt iv la hárjjánam ássjijt giehtadalátjit iehtjanim. Majdis dát ássje le nåv ájnas, vaj ittjiv máhte barggáj luohtedit váni sunji vuollánik. Tjiehkusin lav diehki mannam Prahas duvva guossidittjat.– Giehttu då, javlaj Holmes tjalmijdis hájn tsápptsista.– Oanes duohtavuoda: Vihtta jage dássta åvddåla,</p>
<p>Warsawav guossidattijn, oahpástuvviv dåbdos manádiddjáj, dunji márjju oahpes Irene Adlerij.– Åtså gis diehtogirjenim, dåktår, mudárdij Holmes tjalme tsáptso. Moatte jage nalluj lij gávnadam vuogádagáv tjoahkkitjit gájkka tjállusijt ulmutjijs ja gávnijs. Gássjel lij ban de juojddá bäggalit, massta ittjij buvte majdik giehttot. Danen gávnniv Adlera iellemgiehtov rábbija ja tjiegŋalis nuore guolijs tjállám admirála gaskas. – Gähttjat! javlaj Holmes. Hum! Riegádam 1858</p>
<p>New Jerseyn. Contralto... hum! La Scala, hum! Prima Donna Warsawa tjäjssára operan... na de! Operaluovev guodám... ha! Låndånin årru... ajtu gus de! Gulá dal. Gånågis gullat sehkanij dán nuorra ulmutjijt, tjálestij sunji tjiegos girjátjijt, ja dálla hálijdisj dávk girjijdis ruoptus.– Jur navti. Valla gåktus gis...? – Válldujda gus suolev? – Ejma. – Älla gus de láhkatjállusa jali ga duodastusá?84– Älla. – Iv de Gånågisáv buojkká. Jus nuorra nissun luluj girjátjijt bigodit biedniga diehti jali ietján, gåktus de luluj dajt duodastit?– Tjállusijn. – Håv, dahkotjállusav! – Muv báhper. – Suoládam. – Muv stiempel. – Háddidam. – Muv gåvvå. – Oasstám. – Goappátja lin gåvån. – Vuoj lijka! Gånågis le ajtu tjuorbbe årrum. – Huohppelasj lidjiv... bierik. – Mäddám la galla. – Dalloj lidjiv dåssju råvnnåprinssan. Nuorra.</p>
<p>Dálla gis gålmå låge jage vuoras.– Viertti vaden davva allasit máhtsadit. – Gähttjalam lav váni vuorbástuvák. – Gånågis máksus. Oastedahttá så de. – Ij vuobde. – Suoládus de. – Vihtti gähttjalam. Guokti lájggosuollaga goadenis ruodtsijin. Akti mannulagán sujsta vuossav doahppijma. Guokti le rahten ládadallam. Váni vuorbástuvák.– Älla gus de gåvås luotta báhtsám? – Älla åvvånis.85</p>
<p>Holmes tjajmádij: – Hávsskes árvvádus lisj ham de dáhta.– Munji galla alvos ássje, vásstedij gånågis. – Le galla. Majt gis de nissun gåvåjn ájggu? – Muvva ravggadit. – Gåktus? – Gállasjvuohtaj lav. – Navti lav gullam. – Moarssám le Clotilde Lothman von Saxe-Me-ningen, Skandinavia gånågisá nuppát niejdda. Márjju diedá suv fuolke snivva njuolgadusájt. Näjttso le tjábbádis iesj ulmutja hámen. Jus luluj binnátjav ga ietjam ulmutjahttemis guoktáladdat, de luluj mujsta sirrat.– Na Irene Adler? – Nihttá sunji gåvåv rádjat. Ja tjabu rádjá. Diedáv rájatjit le. I dådnå suvva dåbdå, valla miellas le stálle. Sujna li fávromus niejda muodo, sluohkasamos ålmmå vuojŋŋama. Vájku luluv iehtjáda siegen gállasjvuohtaj, de ij lulu hiejttet. Älla sujna miere.– Diedá gus de ij la juo gåvåv rádjam? – Diedáv. – Manen? – Nihtodij gis rádjat giládime biejve. Tjuodtjelij mánnodagá.– De gis gålmmå biejve li miján assto, gávastij</p>
<p>Holmes. Buorre, mujna le vuojn ássje jali guokta, majt vierttiv dalá guoradallat. Gånågis gåjt de diedon Låndånin dáv ájgev årru?86– Årru. Årov Langhama guossevieson namájn</p>
<p>Revva von Kramm.– De diededittjav duvva, makta åvddånin ássjijnat. – Doajvov galla. Mårråha li dal mujna. – Na biednigij gáktuj? – Vájk dal mieredis mávsov oattjo. – Ajtu mieredisáv gus? – Dáv gåvåv mávsáv vájk rijkam suohkanijn. – Na dálásj gålojt? Gånågis råkkåstij låssis liertteguhkkárav gábostis bävddáj.– Gålmmå tjuohte butte gållen ja gietjav tjuohte báhppárin, giehtoj.</p>
<p>Holmes tjálestij duodastusáv giehtagirjjásis ja gajkedij davva gånågissaj.– Ja nissuna adrässa? – Briony Lodge, Serpentine-avenue, St. John’s</p>
<p>Wood.</p>
<p>Holmes tjálestij ja duoddistij: – Hájn vil gatjá-dittjav: Lej gus dahta kabinähttagåvvå?– Lej. – Na hivás dal, Gånågis. Jáhtáv de ruvva láhkáj subtsastinno buorre ådåsijt. Hivás adjáj dunji, Watson, duoddistij Holmes gävllasij gahttunav skuollerdatjádijn. Boade idet gålmå vargaj, de rudnon hájn dát ássjes.87</p>
<p><em type="bold">II </em></p>
<p>Jur gålmån lidjiv Baker-streetan, ájnat Holmes ij lim. Goade iemet giehtoj sådnå lij gávtse maŋŋelattja vuolggám. Tjåhkkidasstiv dållågáddáj suvva vuorŋedittjat ihka man guhkev. Hálijdiv gullat dal gåhttjoma oarev, gå vájku danna ällim guovte muv árabut giehttum vierredago sjievnnjis jali ga goammbalis sierrudagá, de huoman ássje luonndo ja guosse mårråha gidodin muvva. Ássje luondo duodden de ajtu lij munji hávsske gähttjat rádnam: Man tjiehpet vidjurijt giehtadaláj, man sluohkasit ja snivva ájádaláj, ålles barggovuogev. Hávsske guorrat suv jåhtelis, skuornes barggovuogev, gåktu nagáj gássjelamos árvvádusájt tjoavddet. Nåv hárjjánam lidjiv Holmes vuorbástuvvá, vaj ittjiv desti jáhke nahkamahttáv máhttelissan.</p>
<p>Juo nieljev lahkanatjáj, åvddåla uksa rahpusij.</p>
<p>Nierrasjkávtják gárasiehke slurjjahij goahtáj, muodojs bådestam ja biktasijs vasste. Vierttijiv gålmmi gehtjastit ajtu lij ráddnam, gå dåbddiv máhtudagájdis iehtjásin gárvvunit. Oajvev nivkkala oademladnjasis gáhtolij, vidá minuvta maŋŋelattja idij almma gárvo ja ieme guddnedahtten. Giedajdis sålbijdises tsåggålij, 88juolgijdis dålå åvdån biktalij, njálgugit oanegattjav tjajmadij. – Na má-be-så-su! – Majt gis dal? – Hálvva suohtas aj. Diedáv i goassak lulu månnat, majt idedis dahkagåhtiv, jali ga majt maŋutjissaj dahkiv.– Iv ga måna. Jáhkket gåjt de Irene Adlera iellemav, márjju goadev aj, la várddaham. – Na edesik dan guovlluj, majdis giehtje lij gåmbal.</p>
<p>Subtsastittjav vájku gåktu. Idedis gávtse maŋŋelattja dáppet vuolggiv bargodis råssesujttárin gárvvunam. Råssesujttár le buorre miehtedåbdon ja sebrudagán. Åro sijás akta de buojkká gájkka diededahttev. Spájtta gávnniv Briony Lodgev. Härvvás goadásj. Gárdde duogen, valla goahte ållu rahtebällán. Guokta gierde. Nanos lássa uvsan. Stuorra dåhpe oalgesbielen le dávverijs dievva. Vinndega vargga guolbes ráhpáj, duokkár ajpigis ieŋŋils rabástagájgum, majt tjabu mánná buktá rahpat. Ietján ij mige sierra lágásj, ájnat bajep gierde boadáldagá vinndek jåvsådahttá skiejá dähkkos. Vádtsiv goade birra ja snivva guoradalliv juohkkat guovlos, ájnat miellagiddisav gávnak.– De gis gahttunav váttsatjiv ja gávnniv, dagu juo árvvediv, stállav gárde guoran. Viehkedasstiv barggijt råsijiságum ja mákson oadtjuv biednigattjav, gahpamielkev, suovvasijt, ja má de ihka majt hálijdam diedojt Irene Adleris. Iv ga visjá bäggalit gájkka gávkas 89iellemgiehtojt ulmutjijs, gejs iv jerudalá, ájnat huoman hähttujiv gulldalit.– Majt de gulli Irene Adleris? gatjádiv. – Vuoj lijka, divna ålmmåj tjalme li suvva ájttsam.</p>
<p>Sådnå le fávromus nissunnierra dán ilmen. Návti subtsasti Serpentine-rahte årro. Aktu allasis årru, lávllu duolla-dálla, sijdastis vuolggá bäjválattjat vidán, máhttsá jur gietjan mállásijda. Vuorjját ietján ålgus vuolggá, ájnat lávlotjit. Dåssju akta ålmåjguosse, valla ålov suvva guossidahttá. Gábbmisiehke, várddá ja hervuk. Akti bäjvváj boahtá, álu guokti. Dán Inner Temple-vuornágissiebre ájrrasa namman le Godfrey Norton. Dála ham de buojkká ávkev, gå le gevlasvuoddje diedediddjen. Suvddám lij ålmmåv sijddaj moaddi ja diedij gájkav sujsta. Gå lidjiv giehtov gulldalam, de vádtsájiv vaden galli Briony Lodge vásuk ja ådåsis guovludiv.– Dal dát Godfrey Norton lij gullunagi árvvádusá hárráj ájnas. Vuornágis lij, gullat juo mahkas várrodussan munnuj. Mij luluj sunnu gaskan? Manen gis nåv moaddi guossidij? Lej gus nissun suv bargadiddje, guojmme, jali vájbi iehttse? Jus de lisj vuostasj, de soajttá hálldusis gåvåv oadtjum, vaj davva vuorkut. Jus gis maŋebuttjajs juobbá, de jáhkket ij. Dán gatjálvisá vásstádus luluj mierredit, jus luluv joarkket Briony Lodgen jali jåhttåt vuornágissäbrráj. Danen lij gássjelis ássje, vierttijiv guoradallamav stuoredit. Márjju ahkedav duvva dákkár diedutjijgum, valla 90hähttuv dunji ietjam unnes árvvádusájt buojkodit, jus sidá dávva ållåsit dádjadit.– Miellam giddiduvvam gulldalav, vásstediv. – Hájn usjudiv aktu allasim, majt luluv dahkat gävllasa ganugattijn Briony Lodgen. Ålmåj ålgus tjuottjadij. Vuojnunagi várddás ulmusj. Gábbmisiehke, sjnjutjek muodo, sjkávtjá njunje vuolen. Diehttelis ålmåj, gässta áttjak lidjiv oahppam. Duojken lij sådnå. Tjuorvvista vuordedij vuoddjev ja sjnjuvgedij uvsav rahpam därno vásuk sijddaårro láhkáj.– Goaden lij bielletijmav. Vuojnestiv suvva dåbe vinndegin. Diertjeguttaj, hoalmmedij, giedajdis siejvij. Nissunav lidjiv váni ájtsak. De hähkkat ålgus idij hájn vil råhton. Gävllasij tjåhkkidattijn sålbestis råhttistij gålleklåhkatjav ja dasi guobbulij. – Vuoje dagu bärggal luluj vuojedit, tjuorvvistij vuoddjáj. Vuostatjin Gross &amp; Hankey’s:ij Regent-streetan, de gis St. Monica-girkkuj Edgware-roadan. Buddebielev oattjo, jus guovtenlågen minuvtan vuojá!– De vuoddjájga. Usjudallájiv, jus iv dal doarre-datjátja sunnuv nuppe gävllasa jåvsådattijn goade åvddåj. Vuoddje skirtos lij dåssju boalojs lahkke boaloduvvam, tjiebetlijnne lij bielje duogen, ja sase aj váni boalodik. Ij lim háhppidam ganugit ga, åvddåla nissun goades dan sisi tjiellistij. Dåssju sjimov sujsta vuojnestiv, valla tjáppes nissun lij galla. Ålmmåv dájsadahtte muodo.91– St. Monica-girkkuj, John, tjuorvvistij nissun.</p>
<p>Buttev oattjo, jus guovtelåge minuvta nalluj dåhku jåvsåda.– Dássta de ban sjattaj ilá ájnas masset, Watson.</p>
<p>Ájádalliv jus galggiv dan maŋen viehkkát jali ienni gävllasij gatsedit, gå hájn vil goalmát gevlas rahtev vuoje bådij. Vuoddje hálvva njimmurij mávso hárráj, valla gävllasij tjiellistiv, åvddåla vuosteldit háhppidij. – St. Monica-girkkuj, gåhttjuv, ja buttev oattjo jus guovtelåge minuvta nalluj dåhku jåvsåda. Guoktalågevihtta minuvta lågenanguoktáj, ielvviv ham gudi gäjnov dáhta doalvoj.– Vuoddje gävllasav spájtta jådedij. Iv jáhke gudik goassak lidjiv nåv jåhtelis, valla huoman lijga duo guovtes muv åvddåla girkkon. Gävllasa ja båsso råse tjuodtjun uvsa åvdån dåhku jåvsådattijn. Máksiv vuoddjáj ja girkkuj gáhtjadiv. Ij lim sunnu ja sunnujn rijddaliddje härrá duodden ietjes girkkon. Gålmuga tjuodtjun álltára åvdån. Njáhkiv siejnev mahkas joavdde láhkáj. Hähkkat gålmås munji jårgijdin ja Godfrey Norton muv lusi viehkalij. – Jubmelij gijtto! Dådnå hieba. Boade! Boade! huvkedij munji.– Manen? gatjádiv. – Boade lik, boade, dåssju gålmmå minuvta gålåt, ietján ij sjatta lága milta.– Álltárij gässujiv. Åvddåla buojkkájiv, mij dáhpá-duvvá, de hålliv bälljásim tsabmaluvvam gárgadisájt. Duodastiv ássjijt váni dajs majdik diedek ja viehkediv 92válldudit Irene Adlerav Godfrey Nortonijn. Dakkavide dáhpáduváj. Ålmåj ja áhkká goabbák báldanim ja härrá åvdånim måjudallin. Iellemam ajpigamos båddå lij dalloj. Davva mujtedijnám nåv iesski tjajmmagåhtiv. Juoga li sunnu gállasjvuoda duodastusán iehpetjielgas, danen de härrá nádoj duodastiddje dagi fiesstimis. Navti de idedijn gádjuv irggev ålgus mannamis suoggŋooajvev åtsåtjit. Moarsse munji vattij härvvabiednigav, ja davva gis ájgov kloahkkasnuorrisim tjadnat dán mujtton. – Gullunagi alvaduhtte dáhpádusá, javlliv månnå,</p>
<p>Watson. Majt gis de dan maŋŋela?– Na, mujsta lij guovludahka dal rassjum. Hähkkat lulujga dá guovtes vájk dal báhtarit, vaj luluv månnå duojken hähttut juojddá dahkat. Girkko uvsa åvdån huoman sirádijga. Nissun maŋutjissaj moalgedij: – Ieme láhkáj gäddáj boadáv vidán. Ittjiv desti majdik gulá. Goabbák sierra vuolgijga, månnå gis manniv ietjam måhkijt.– Majt måhkijt? – Váhkáv ja vuolaguvsev mállásin, vásstedij Holmes biellov skuoladaste. Iv la asstam biebmov mujttet, ja hájn vil binnebuv ga astav dán iehkeda. Dåktår, dárbahittjav de dal vähkát.– Muojon viehkedittjav. – I dal de lágav ga vieledittja? – Iv åvvånis. – I ga giddagisás berustittja? – Iv buorre oare diehti.93– Oarre le galla buoremus! – De littjav duolla ulmusj dunji. – Majt gis de suludalá? – Giehtotjav, gå Mrs. Turner le biebmojt buktám.</p>
<p>De dal, javlaj Holmes nälggomin bårrådijn goade iemeda dahkam álkkes biebmojt. Hähttuv bårådijnám subtsastit, iv ietján lulu háhppidit. Vidá lahka le dálla. Guovten tijman årron dáhpádusá luoven. Niejdda Irene, jali fruvvá farra, máhttsá gietjan sijddasis. Iejvvijinno suvva Briony Lodgen. – Majt gis de? – Dibde ietjam hállduj davva. Guovludam lav juo, mij dáhpáduvvá. Vájnnodav dåssju duvva sehkanik årotjit, ihka gåktu luluj sjaddat. Buojkká gus?– Bieledibme gus galgav årrot? – Allu vån majdik ga dahku. Jáhkedahtte ij vuoh-kasin sjatta. Allu då sehkanu. Maŋutjissaj goahtáj besav. Niellja jali vihtta minuvta dan maŋŋela dåbe vinndek rahpus. Dan vinndega lahkusij tjuottjada.– Tjuottjaduv. – Várddaha muvva. Vuojnnusin lav månnå. – Várddahuv. – Giedam bajedattijn... dale návti.. luosa ladnjaj dunji vaddám gávnev ja dan ga bále dålåv ritjo. Gulldala gus?– Snivva. – Ij la mige sierra lágásj, javlaj Holmes suovvasa muodugis giessasav sålbestis råkkåsta. Dáhta le dábálasj suovastiddje. Goappátjijn gietjijn le boallo, 94vaj ietjastis bávket. Duv ájnegis dahkamussan sjaddá davva luossat. Dålåv ritjádattijn moattes dájsatji. De gis låjdåsta gahttuna gähtjáj, ja iesj idáv låge minuvta maŋŋela. Lev gus de nuohkásav giehttum?– Bieledibme årruv, vinndega lahka tjuottjaduv duvva várddahittjat. De gis duv siejvvelastedijn dáv giessasav luossuv ja dålåv ritjáduv. Maŋutjissaj gahttungietjen duvva vuorŋeduv.– Jur navti. – De ham de máhtá munji luohtedit. – Ihkeva buorre. De lisj má de muddo munji målsudittjat.</p>
<p>Holmes oademladnjasis gáhtolij ja maŋŋelattja idij venagis ja giehpesmielagis viejttohärrán gárvvunam. Tjáhppis gajbbagahper, loavkkahiddje båvså, bieddjis tjiebetlijnne, låjes mådje ja ålles hávsskes muodo lulun dåssju luovvegånågisáv gilpustahttet. Holmes ittjij dåssju hámes ga ietjájduhte. Ulmutjahttem, luonndo, tjabu siello guoradin juohkka ådå vuosádusáv. Luovve biestij tjiehpes dagádallev ja oahppevasjvuohta biestij jiermmámus ájádallev, gå sjattaj vierredagoj diehtten.</p>
<p>Neljadisáv gudás vuolgijma Baker-streetas. Hájn lågev minuvta giehtjaj lijma Serpentine-avenuen. Guolmudatjáj juo, de gahttuntjuovga tsahkkájin. Lavkadijma Briony Lodge vásuk åvddån-ruopptot dan årrov vuorŋedattijn. Goahte lij jur Holmesa gåvvidime milta, ájnat sadje ij lim nåv aktusasj dagu jáhkkiv. Ienni gis viesso vájku gahttunasj ráfálasj dajvan. Hálvva häjot gárvo juogos sjletjada suovastij 95goadetjiegan. Bastálmahtte slijpajnis bargaj ja polijssa-guovtes madtjuhijga skihppijsujttárijn. Sjuohttabáhtjaj slåhttå suovas njálmen joavdástaláj. – De dal vájbi buojkká, giehttogådij Holmes goade åvdån gieverdattijn, vállda giehpedahttá ássjev. Gåvvå le hähkkat nihtton adjáj nissuna vuosstij. Jáhkket nissun ballá Godfrey Norton davva vuojnná, dagu munnu guosse ballá moarses tjalmijda ilmmus. De gatjádav, gånnås så lik gåvåv lulujma gávnnat? – Ajtu, gånnås gis? – Ij dal littja gåvvå nissuna fáron. Kabinähttagåvvå ham le ilá stuorre tjiegatjit biktasijda. Nissun má árvvet gånågis suvva máhttá lamsedahttet ja snuokkadit. Guokti le juo gähttjalam, de danen diehtin gåvvå ij la fáronis.– Gånnås de le gåvvå? – Juogu báŋkan váj vuornágisá lunna. Guokta máhttelisvuoda. Iesj iv goabbásik ga jáhke. Nissuna li luondostisá suolega, ja farra aktu allasisá suolevuolev årru. Manen gis luluj soabmásij dajna luohtedit? Allasis gåjt ienni luluj luohtedit, valla iehtjáda ájttosassáv ij lulu ielvvet. Mujttu då nihttám le gåvåv muhtem biejve nalluj rádjat. Vuorkudisj má de gieda lahkusin. De gåvvå lisj goadenis.– Guokti ham li sujsta juo goadev ruodtsim. – Håv sjånndårijt! Ettjin dádjada, gåggu åhtsåt. – Gåktus gis de iesj ájgo åhtsåt? – Iv åtså ga. – Na majt de?96– Vuosedis nissun munji gåvåv. – Nádosj ban vuosedimes. – Allis nivá nádot. De gåjt dal gulláv vierajt skuol-lerdimen. Gevlas le boahtemin. De dal dagá jur bagádusám milta.</p>
<p>Holmesa sáhkadattijn gevlas tjuovga gahttunav gávaj. Unnes gävllasasj skuollerdij Briony Lodge uvsa åvddåj. Dan ganugattijn joavdástallijs akta gáhtjadij bálkáv sáva uvsav rabátjit, majdis nubbe dajna ájggomusájn suvva åvdås nårddålij. De dasi rijddalatjájga. Polijssa-guovtes doarjojga avtav, bastálmahtte gis avta moaren nuppev. Soames tsábmestij, ja navti gis girmmin gävllasis lávkkim nissuna birra. Bierikoajvven fággádin såppij- ja tjårmåjgum. Holmes fuovvaj viehkalij nissunav suoddjitjit, ájnat jur dasi jåvsådattijn ritjádij ja labmalij. Varra muodojdis gålgåj. Dalloj polijsa ja joavdástalle guhtik guovllusisá báhtarin. Muhtem tjáppábut gárvo ulmutja, gudi lidjin fággádimev sebrak guovllam, båhtin nissunav ja vaháguvvam ålmmåv viehkedittjat. Irene Adler, manen hájn nabdáv, lij goade lávkkistagájda gáhtjadam. Baddjet gahttunij gehtjadijnes de tjuovgga sujsta várddás hámev sjimostij säjnnáj. – Le gus ålmmågusj vaháguvvam? gatjádij. – Tsapkedam, huvkedin galla giela. – Ij, ij má littja, ällá hájn, tjuorvvistij ietjes. Ájnat lisj má de juo vuolggám, åvddåla skihppijviessuj háhppit. 97– Buossje le galla, moalgedij soames nissun.</p>
<p>Fruvvás lulun guhkkárav ja klåhkav ribástam, jus ij lulu sådnå suoddjim. Gievras gádtse lij vil. Gehtja gis, vuojŋŋagoahtám le má de juo.– Ep gåjt gahttunij máhte guodet. Bája gus goahtáj låggŋitjit, fruvvá?– Majt val de. Guoddit dåhpåj. Dimesnållån le dåppen. Tjuovvut muvva!</p>
<p>Suojmma ja tjábbát Holmesav Briony Lodgej guoddin ja dåhpåj biedjin. Iesj váksjuv dáhpádusájt vinndega guoras. Tjuovgajt lidjin tsahkkidam, ájnat ällim vinndegav gåbttjåm. Vuojnniv Holmesav dimesnållånin. Ittjiv diede, jus sujsta oamedåbddo lij muoden dagádallama diehti, valla iesj galla iv lim gudik goassak nåv hehpanam, gå dalloj tjáppes sjivnnjádusáv vuojnedijnám, gen vuosstij dal lidjiv vierev dagátjit, ja vil vuojnedijnám man árvvon anij vaháguvvam ålmmåv. Huoman de luluv Holmesav bahát bähttám, jus luluv vuollánam oasestim. Vájmum galmmediv ja suovasbåhtsåv råkkåstiv sålbestim. Ájádalliv en gåjt nissunav vahágahte. Duostodin dåssju suvva iehtjádav vahágahttemis.</p>
<p>Holmes dimesnållånin tjåhkkidij. Vuojnniv mahkas háhpaskuváj. Därnno viehkalij vinndegav rabátjit. De ga Holmes giedas bajedij ja månnå suovastiddjev vinndekrájge luossaliv dålåv huvkedastedijn. Báhko lij esski njálmám guodám, gå gájkka gahttuna ulmutja, vastet ja tjábbát gárvvunam, ålmmå ja joavdástalle, därno, divna dålås huvkkegåhtin. Suohkkis suovva 98lanjáv dievdij ja vinndegav ålgus njesaj. Ájttsiv rahttje sjimojt ja dan ga maŋŋela gullájiv Holmesa gielav oadjodimen dåssjedis várrodus lij dáhta. Månnå sjnjuvgediv slåhtå sissta gahttuna gähtjáj. Låge minuvta maŋŋela ávvusiv guojmám giedav buorástahtedijn, gå bádan besajma. Holmes spájtta sjávot váttsij oanegattjav, desik låjdåstijma Edgware-roadaj doalvvo gahttunattjav.– Tjiehppe lidji, dåktår, moalgedij. Ij mige lulu buorebusj ga årrum.– Le gus de dujna gåvvå? – Diedáv, gånnå le. – Ja manen diedá? – Nissun vuosedij, jur gåktu dunji giehttuv. – Tjävto miehtsen lav hájn. – Iv galla dassta árvvádusáv dagá, tjajmádij</p>
<p>Holmes. Ållu álkke lij munji. Iesj diedon árvvedi gahttuna slåhttå lij viehkken. Gájkka lidjin dåhku gåhtjoduvvam.– Davva juo de dádjadiv. – De lij giedanim ruoppsis bájnusj, gå iehtjáda fággádahtjin. Lamsediv fuovvaj, labmiv, sjpiedtjistiv giedav gállusim. Danen sjaddiv suddilmmen. Oabme skieddim.– Árvvediv davva aj. – Goahtáj de guotteduvviv. Nissun má hähttuj goahtáj luojttet. Majt ietján galgaj dahkat? Guotteduvviv dåhpåj, jur ladnjaj, gånnå jáhkkiv le gåvvå. Juogu dåben váj oademlanján. Sihtiv diehtet goappán. 99</p>
<p>Dimesnållånij viellidiv ja mahkas háhpaskuvviv. Dajnas de därnno hähttuj vinndegav tsaggat, ja ietjat oasse sjattaj máhttelissan.– Na gåktus de davva ávkkiji? – Ájnnasamos ham lij dahta. Nissuna jáhkedijn goahte buollá, de sihtá gádjot sunji ájnnasamos gávnev. Garra vuohkko, massta lav avtat báles enabut ávkástallam. Darlingtona lådnomalvadusá bále sjattaj munji ávkken dagu adjáj Arnswortha lanen. Válldum áhkká mánás gádju, vállduk gis rikkasskáhpov. Diehtiv dán ássje nissunij ij lim munnu åhtsåm gávnes ietjá divrrasabbon. Galgaj de rahtjat davva gájotjit. Dålåv huvkedi árvos láhkáj. Suovva ja gilljom stállemielav balldalin. Dagáj jur dagu galgaj. Gåvvå le de tjiegán luovas fiello duogen, oalges biele biello bajelt. Nissun lij danna dakkavide, ja háhppidiv vuojnestit suvva fiellov luovvimin. Gå iesj tjuorvvijiv boasto várrodusáv, de biejaj fiellov ruoptus, båhtsåv gehtjastij ja lanjás gáhtolij. Iv la dan maŋŋela vuojnnám. Månnå de tjuodtjániv ja báhtariv. Usjudiv, jus galggiv gåvåv dalá doahppit, majdis vuoddje ladnjaj tjáŋaj. Muvva snivva várddahij, de ittjij lijssi. Ilá rahtjat soajttá gájkav biejsstet.– Na majt dálla gis? – Ållim lin dal barggamis. Gånågisájn idet dåhku máhtsav, dujna aj, jus dal tjuovvolastá. Bessap de dåhpåj nissunav vuordátjit, ájnat nissun ij soajte mijáv jali ga gåvåv gávnnat. Gånågis márjju iesj sihtá allasis gåvåv hásadit.100– Na, goassa de dåhku tjåhkanip? – Gávtsen idedis. Nissun ij la hájn gåhtsemin, de midjij sjaddá dagu sjierris ilmmen. Vierttip gáhtjadit, vállda soajttá ålles iellemav sujsta rievddadit. Hähttuv gånågisáv váni vuordek diededit.</p>
<p>Jåvsådam lijma Baker-streetaj ja uvsa åvddåj ganugam. Holmes tjoavddagijdes råkkåj, gå soames vásselij moalgeda: – Buorre idja, Sherlock Holmes.</p>
<p>Moattes lidjin gahttunin, valla gullat nuorra stuorra gábujn lij hållam.– Gullam lav gielav åvddåla, javlaj Holmes sjievnnjis gahttunav guovla. Na gudi skälmma luluj så lik duohta?101</p>
<p><em type="bold">III </em></p>
<p>Idjadiv Baker-streetan. Idedisbiebmov lijma bårråmin, gå Böhmena gånågis ladnjaj lamsedij.– Ajtu gus le dunnun gåvvå?! tjuorvvistij Sher-lock Holmesav ålgijs adnala ja vájmmelit tjalmijdises gehtja.– Ij hájn. – Valla máhttelis le gåjt? – Doajvov. – Na, boahtte de. Iv asta vuorddet. – Dárbahip suvddev. – Ep, ålggolin gävllasam vuorŋet. – Na, vuolggop de. Navti gis de vaden vuoddjájma</p>
<p>Briony Lodgej.– Irene Adler le gállasjvuodan, iktelij Holmes. – Válldum gus!? Goassa? – Iektu. – Gejnas? – Ieŋŋils vuornágisájn namájn Norton. – Ij la gåjt sunji iehtsedahtte? – Doajvov gåjt de. – Manen? 102– De luluj Gånågisáv boahtte ájge vájvijs gádjot.</p>
<p>Jus nissun irggev ähttsá, de ij Gånågisáv iehtse. Jus ij Gånågisáv iehtse, de allus de Gånågisá iellemij desti sehkanu. – Duohta. Ja huoman gis...! Na de! Sávviv suvva ietjam buohtaárvvogissan. Oalle buorre rådnigin luluj sjaddam. Gånågis sjávvunij muson, desik Serpetine-avenuej bådijma.</p>
<p>Briony Lodge uksa lij rahppot. Vuoras áhkásj delbasta mijáv gehtjadij lávkkistagás.– Sherlock Holmes, ij gus? gatjádij. – Holmes lav månnå, vásstedij ráddnam. Áhkátjav gehtjaj hálvva alvaduvá.– Ajtu så de. Guossám gis giehtoj diehki iditja.</p>
<p>Charing Crossas vuolgij ruovdderahtek neljadisáv vidás ålmmåjnis Europa gáddáj. – Majt? mahkkulij Sherlock Holmes muoden guov-gudam. Le gus Ieŋlándas vuolggám?– Ij ga goassak máhtsa. – Na báhppára de? jäskoj gånågis sädos giellaj.</p>
<p>Gájkav lip så de massám.– Vuojnos. Holmes áhkátja vásuk dåhpåj sjnjuv-gedij. Måj gånågisájn tjuovojma. Gálvo lidjin hijojhájoj. Hilldo ravggam ja låda rahppot, dagu nissun luluj fávdda dajt guorrim báhtarattijn. Holmes viehkalij bielluj, gajkedij fiellov ja giedav tsåkkåj tjiehkuj. Dåppet gåvåv ja girjátjav råkkåstij. Gåvvå lij Irene Adleris iehketgárvo. Girjátjin gis lågåj “Sherlock 103</p>
<p>Holmesij, desik boahtá.” Ráddnam davva rahpalij ja gålmuga lågåjma. Tjállám lij åvdep gasskaijá:</p>
<p>Gieres Sherlock Holmes. Ajtu lidji tjiehppe.</p>
<p>Nahki muvva biehttet. Esski dållåvárrodusá maŋŋela buojkkájiv. Valla de usjudahtjiv, gåktu lidjiv bähtádallam. Juo munji moadda máno dassta åvddåla várrodin dujsta. Gulliv, jus gånågis luluj soabmásav bargadahttet, de dådnå lulu bargge. Oadtjuv aj adressat. Huoman de subtsastahtti mujna gájkka duv sihtam diedojt. Tjabu juo buojkkádijn de ittjiv dakkár gieres, vuoras härráv bahán jáhke. Valla, gåktu diedá, de adjáj iesj lav dagádalle. Ålmmå biktasa älla munji abmasin. Álu ávkken le dan viejtto. Rádjiv vuoddjev Johnav duvva várddahittjat ja iesj gis låptån målsudiv nåv gåhtjos váttsosbiktasijda. Jur vuolgedijnát vuolus båhtiv.</p>
<p>Guoradiv de duvva uvsat åvddåj ja duodastiv allasim ajtu lav dåbdos Sherlock Holmesij miellagiddis. De hálvva durudárugin buorre ijáv sávadiv ja ålmmåm lusi vuornágissäbrráj manniv.</p>
<p>Mielastimme lij buoremus báhtarit, gå munnuv oagodij dákkár vasjulasj. Gávnatja de guoros biesev idet. Gåvå hárráj gis de ådjus guossát. Ähtsáv, ja muvva ähttsá sujsta buorep ulmusj. Gånågis dahkus, majt sihtá, ja soames, gen vuosstij le alvot mäddám, le suvva vájvedik. Bisodav gåvåv dåssju ietjam suodjalittjat, jus Gånågis hájn vil vierev dahká. Guodáv sunji dal dáv nuppev gåvåv. Gieres Sherlock Holmes, dunji varrudagájt sávat:104</p>
<p>Irene Norton, riegádam Adler – Makkár nissun, vuoj makkár nissun! tjuorv-vistij Böhmena gånågis, gå lijma gärggam låhkåmis. Giehttum lav ham, man sluogas ja oajvvás le sådnå! Ij gus lulu sujsta buorre rådnik sjaddam? Ij la gus de suddo ij la ietjam buohtaárvvogis?– Majt iesj lav nissunis gullam, de le ajtu Gånågisás ietjá árvon, mudárdij Holmes. Luodjom láhkáj iv la buktám Gånågisá ássjev buorebut ållidit.– Buktám la galla, ålmåj, ivtij gånågis. Ij mige lulu buorep. Diedáv nissuna jáhtto le doajek. Gåvvå le de buorre sajen avta láhkáj dagu luluj gudnan.– Ávvusav guládijnám Gånågisá bágojt. – Ihkát vielggen lav de dunji. Giehto dal, gåktu luluv dunji mákset. Vájk dal dáv suormmasav... Gånågis suormastis luojtij ruoddnisgierggesuormmasav Holmesij gálggi. – Gånågisán le juoga, majt hájn enap hálijdav, vásstedij Holmes.– Bäggalu dal. – Dáv gåvåv. Gånågis sunji alvaduvá gehtjaj. – Irene gåvåv! Na diedon, jus sidá. – Gijtov de, Gånågis. Älla desti mahkka dahkat ássje gáktuj. De le munji guddnen dunji sávadit buorre idedav. Guggŋidastij ja moattoj váni gånågisá gálggim giedav gehtjak. De mådja guovtu vuolgijma sijddaj.</p>
<p>Navti de stuorra alvadus nihtodij Böhmena gånågis-rijkav, ja nissuna jierme Sherlock Holmesa buoremus 105guovludagáv vuojttin. Nissunij sluohkudagás sjletjaj, valla dán maŋŋela hiejtij. Irene Adleris giehtodijnes jali suv gåvåv vuosedattijn nabddá suvva agev gudne namman Nissun.106 <em type="bold">jameS </em><em type="bold">joyCe </em></p>
<p>Ijrra James Joyce lij gähttjaliddje tjálle. Giehtodijn adná sierra láhkáj sissŋálasj hålav ja gålgge diedulasjvuodav. Návti le bájnnám románav sjáŋŋarin ja modernismav vuohken. Joyce subttsasa giehttu Irlánda iellemis ja vidjurijs. Novällatjoahken</p>
<p><em type="italic">Dubliners </em>, gåsstå dán girje subtsas <em type="italic">Oappátja </em>le viettjaduvvam, vuoset iellemav Irlánda oajvvestádan. Árvvedahtte li tiebmán duola dagu katolijka jáhkko. </p>
<p>Tjáledijn de Joyce stågaj gielajnis. Suv ieŋŋilsgiella bájnná ålles subttsasav, muhttijn tjabu gávnadij Joyce sierra bágojt. Ållagasj dåbdos giela diehti le maŋemus girjjes,</p>
<p><em type="italic">Finnegans wake </em>, mij ij ga álkket lågådahte jur danen. Davva aj álu nabddi jårggålahtes tjállusin. </p>
<p>James Joyce riegádij Irlánda Dublinin 1882 ja jámij</p>
<p>Svejtsa Zürichin 1941 ienemus iellemav ålggorijkan viessum. <em type="bold">oaPPÁtja </em>108 </p>
<p>Ällim desti dårvo sunji. Goalmádis vuojŋŋama tsuovkkanin. Ijájt lidjiv goadev vássám dán asstoájge ja gehtjadallam vinndega tjuovgav. Ijájt lidjiv gis vuojnnám avta davva láhkáj buollemin. Unnes ja jäbdda tjuovgasj. Jus luluj jábmám, usjudiv, de luluv ginntalij sjimov vinndekgåbttjåsij duogen vuojnnám. Diehtiv vuojn guokta ginntala vierttiba jábbmega oajve guoran buollet. Álu lij munji giehttum: – Iv desti dán ájmon guhkev åro. Jáhkkiv bágojdis dåssjedibmen. Dálla gis duohtan diehtiv. Juohkka ijá vinndegij guovladattijn allasim moalgediv bágov gállnat. Agev lij báhko munji goammbalin gullum, dagu Evklida gnomon jali Katekismusa simonija. Dálla báhko munji gulluj bahás ja suddogis sjivnnjádusá namman. Ballájiv, valla huoman åhtsåliv davva lahkanit dan várálasj dagov gehtjatjit.</p>
<p>Boares Cotter tjåhkkåhij dållågátten suovastimen boadedijnám vuolep gärddáj mállásijda. Imám rávtsav goajvodijn de Boares Cotter moalgedij mahkas máhtsa árap iktemases:– Na, iv galla javla ålmåj lij jur... valla juoga tjuollot... juoga ráfedis... Giehtotjav gåjt, mat mielas iesj lav...109</p>
<p>Bijpajnis båssogådij hásadattijn ájádusáv oajvenis.</p>
<p>Vájves, vuoras huohppelasj! Álgon, gå sunji oahpástuvviv, de hálvva mielav giddidij subtsastalá jiestas ja båhtsåjs, valla ittjij ájgge gålå, åvddåla suvva ja gietjedis vijnnabuollema giehtojdis gávkalussjiv.– Mujna le má ietjam ájádus dassta, javlaj. Jáhkáv dahta lij duokkár... goammbalis ássje... majdis gássjel diehtet...</p>
<p>Bijpas båssogådij váni mijájn ájádusáv juogek.</p>
<p>Tjähtjám gis muvva ájtsaj guovllamin ja javlaj:– Na de, vuoras ráddnat le juo vuolggám. – Guhtimusj? gatjádiv. – Härrá Flynn. – Le gus jábmám? – Mr. Cotter le áttjak tsuojggim. Guorristij goade milta.</p>
<p>Diehtiv muvva várddahij, de bårriv mahkas váni berustik. Tjähtjám Boares Cotterij vidjurijt giehttogådij.– Báhtjajn lijga má buorre rádnatja. Vuoras härrá sunji ålov åhpadij. Gullat stuorev sunji sávadij.– Jubmel várjjalus sielos, iktelij ibmám jáhkkevattjat.</p>
<p>Boares Cotter munji gehtjaj oanegattjav. Gulliv suv vinjo tjalmijt munji guobbulimen, ájnat suvva duhtadik ittjiv oajvev ráktsagárestim bajeda. De gis suovastatjáj ja tjålggådij bävddáj.– Iv galla iesj lulu luojttám mánájdam suv lusi, moalgedij.110– Majt dal hájn javla, Mr. Cotter? gatjádij ibmám. – Mielastim nievrren le mánájda. Birek ståhkus ludtjusasj biregijgum, ij ga... ij gus, Jack?– Ietjam miela milta aj, guorrasij tjähtjám. Oahppus ietjas nådijn bierggitjit. Danen agev dal duon låhkkårij javlav: Vieso. Ietjam mánnábále basádiv juohkka ideda galmma tjátjen, giessek gåktu dálvvek. Ja navti lav vil sjaddam. Åhpadus le gájkka tjábben ja tjävlludahkan... Mr. Cotter oadtjus dal sávtsabiergos, duoddistij ibmásim.– Iv, iv, ale munji vatte, nádoj Boares Cotter. Ibmám viettjaj biergov bävddáj. – Valla manen gis mielastit nievrren le mánájda,</p>
<p>Mr. Cotter? gatjádij.– Nievrren le mánájda, giehtoj Boares Cotter, gå sijá miella le nåv bájnedahtte. Mánáj vuojnedijn dan lágátjijt, diedá ham, de bájneduvvi...</p>
<p>Dievddiv njálmám rávtsajn balá moassjám luluj báhkon sjaddat. Vájves, vuoras, ruoppsisnjunják huohppelasj!</p>
<p>Maŋŋet lij juo oaddádijnám. Vájku suhttam lidjiv</p>
<p>Boares Cotterij, gå lij mánnávuodastim subtsastam, de ietjam hárriv gähttjalattijn sujsta gárgadisájt ållit. Sjievnnjis lanján vuojnestiv vaden gállnasa låssis, rávvis muodojt. Oadádagájn oajvám gåbttjiv ja gähttjaliv javlajda mujtudallat. Huoman gis rávvis muodo muvva tjuovudin ja mudárdin. Dádjadiv juojddá sihtin bigodit. Gulliv siellum báhtarij vuogas vierresadjáj. Dåppen gis aj muodo duosstun. 111</p>
<p>Bigodahtjin juojddá mudárda, ja imájdalliv, manen agev måjudin, ja manen baksima lidjin nåv tjålggån. Esski de mujttájiv gállnasin jámij ja de månnå aj måjudasstiv mahkas suttojdis ándagis luojtátjit.</p>
<p>Maŋep ideda biebmoj maŋŋela manniv gehtjatjit</p>
<p>Great Britain-streeta goadátjav. Sahte oases namájn Vádastahka. Ienemusát vuobddin mánáj guobájt ja rássjosuojijt. Árggabiejvijt lij vinndegin gilkor: Rássjosuojijt ådåstuhttet. Uddni ij lim, gå vinndegij åvdån lij gåbtjås. Ruvssotjoahkke lij uksaj tjanáduvvam måhkijn. Guokta áhkátja ja telegrámmabáhttja låhkin tjoahkkáj dähppoduvvam girjátjav. Månnå aj lahkaniv lågåtjit:</p>
<p>Sjnjiltja vuostasj biejve, 1895 Härrá James Flynn (åvdep St. Catherine girkkon,</p>
<p>Meath streetan), gudálågevidá jagák.</p>
<p>Vuojŋada ráfen. Girjásj munji duodastij ajtu lij jábmám. Jus ij lulu jábmám, de luluv goahtáj tjágŋam, sjievnnjis ladnjaj oassása duogen mannam ja suvva iejvvim dålå åvdån vargga hávkkam stuorra gárvojnis tjåhkunines. Márjju ibmám luluj fáronim rádjam njunnjesnuvtajt ja navti båktåm suvva jámálguvvamis. Agev månnå hähttujiv snuvtajt luojttet tjáhppis snuktagijssáj, gå suv gieda ilá skielbestin, vaj luluj lahkev guolbbáj biesstet. Tjabu doargestiddje giedav njunnjásis bajedattijn dubme tjuvdijstis bårgestij gárvojis nali. Vájbi dákkár snuktabållåsa dålusj härrágárvojdis bájnnin ruoddnis siehken. Tjáhpudam ruoppsis lijnnásis 112dähppun vahko nalluj snuvta, dajna gähttjalij vuojn gárvojdis vuorbástuvák sihkkot.</p>
<p>Hálijdiv suvva vuojnnet, ájnat ittjiv duosta uvsav goalkodit. Suojmma låjdåstiv gahttunav bäjvádahkan. Låhkiv gájkka oassásij májnnusijt váttsatjattijn. Imálussjiv iv lim vádjamielan, ij lim ga biejvve. Assjmiv guládijnám ådå friddjavuodav, dagu luluv suv jámedijn juosstá bessam. Imálussjiv dávva aj, gå, tjätjám ävtásj giehttoma láhkáj, de lij ham munji ålov åhpadam. Iesj lij Roma ijragis allaskåvlån låhkåm, ja muvva åhpadam latijnav duolla hålatjit. Subtsastam lij munji gatakåmbåjs ja Napoleon Bonapartes, ja buojkodam munji jubmeldievnastusá åsijt ja guhtik härrá gárvojt. Muhttijn lij suohtastallam mujsta gatjáda gássjelis ássjijt, dagu majt galggá duolloj ja dálloj dahkat, jali jus duohta ja dáhta suddo le jábmemsuddo, ándagisluojttema suddo, váj dåssju vihke. Suv gatjálvisá vuosedin man moattebelaga ja oavddusa lidjin Girkko muhtem biele, majt åvdebut lidjiv álkkemus ássjen jáhkkám. Härrá vásstádus iehketmállása hárráj ja dåbdåstime tjiegosvuoda hárráj lij munji nåv alvvusin, vaj usjudiv gåktus gis soames gudik goassak duostaj dasi säbrrat. Ittjiv ga alvaduvá suv subtsastattijn Girkko ájttega buojddedåkke gassa girjijt avijsa láhkadiedádusáj lágásj unnes tjállusijn tjállin dájt gatjálvisájt vásstedittjat. Álu dávva mujtedijn ittjiv buvte vásstedit, jali dåssju tjuorbet mahkkuliv. Dasi sådnå gis måjådij ja guokti-gålmmi nihkkustij. Muhttijn guládij mujsta jubmeldievnastusá 113javllamusájt, majt lij oajvvásim giddidam. Muv gärddodattijn dajt de gievrrasit måjudij ja nihkkustij, duolla dálla snuvtajt rubestattijn. Måjudattijn stuorra, vierrebájnuk bánijdis sjnjiedtsij ja njuoktjamav biejaj vuollebaksimij. Álgon unugis dáhpe, åvddåla sunji almma oahpástuvviv.</p>
<p>Bäjvádahkan váttsatjimen mujttájiv Boares Cottera bágojt ja gähttjaliv mujttát, mij maŋŋelattja niegon dáhpáduváj. Huomahiv ájttsam lidjiv guhkes vinndekgåbttjåsijt ja dålusj gatsostjuovgav. Gullat mälggadin lidjiv, amás ednamin, gånnå lidjin amás dábe. Persian, usjudalliv... Valla ittjiv mujte, manen niehko någåj.</p>
<p>Iehkedis de tjuovvolasstiv imám vádjagoahtáj.</p>
<p>Guolmudahtjam lij juo, huoman dal almemáddara balva alásj biele vinndegis gållen bájttin. Nannie munnuv boadáldagán duostoj, ja, gå ij lulu hiehpat sunji tjuorvvot, de ibmám buorástahtij goappátja åvdås. Áhkká giejgij gatjáda bajás, ja imám nihkkustattijn de gáhtjadij baskes lávkkistagájt bajep gärddáj. Guvnje oajvve lij jurra de giehtadårja bajelt. Vuostasj uvsa guoran ganugastij munnuv gåhtjotjit jábbmeklátjo ladnjaj. Ibmám tjáŋaj ladnjaj, valla áhkásj vuojnedijnes muvva ålggolin vuorddemin hájn de muvva siejvvelij ladnjaj.</p>
<p>Várrogisát lávkkistiv dåhku. Guolmudahka ladnjaj sjuonjaj ja sehkanij ginntalij gållesjnjibtjojda. Ginntala buollin guovggis dållån. Rávkke lij giston. Nannie åvdemusán buolvvedijma látjo åvddåj. Mahkas råhkådalliv váni nagák ájádusájt tjoahkkit. Áhkátja 114mudárdibme hárrelij. Ájttsiv, gåktu sujsta lij vuolppo nievret siejggiduvvam ja gåktu gámanjálme lijga avta bälláj máhttsum. Usjudallájiv vuoras härrá måjudaláj dan ga giston.</p>
<p>Ittjij gåjt. Tjuodtjániv ja manniv oajve guorraj.</p>
<p>Ittjij de måjåda. Dannák lij alvot ja tjábbát, dagu álltára diehti gárvvunam, giedajnis gávttja. Sujsta lidjin muodo garrasa ja rávudam. Tjáhppis slabá njunnjerájggen ja bieddjis guolga gájbev birástahttin. Giedjega garrasit hapsijdin.</p>
<p>Buorissjivnnjádusáv sárnojma ja lanjás vuolgijma.</p>
<p>Vuolep gierde dåbåtjin iejvvijma Elizav dal härrá sajen tjåhkkåhimen. Gáhtjadiv ieme tjåhkunasám tjiehkaj, ja Nannie viedtjalij sherryhav ja vijnnaglásajt. Midjij juhkusav fálaj. Oappás gåhttjomis de sjnjårralij ja midjij lagádij. Muvva vil de bádtjij gahpagáhkutjijt båråtjit, ájnat náduv, balon luluv ilá juhtsat suoskadijn. Hálvva buskedij dan diehti, de dimesnållånij oappás guorraj tjåhkkidij. Sjávot gehtjadijma dållåsajev.</p>
<p>Ibmám vuordij desik Eliza sjuohkkij, ja de gis javlaj:– Mannam le gåjt buorep ájmmuj. Eliza vaden sjuohkkij ja guorrasa guvnjádij. Ibmám vijnnaglása máddagav goahpedij ja jugestij dassta.– Jámij gus... sietton? gatjádij. – Almma sietton, vásstedij Eliza. Váni ájtsak vuolg-gelij. Jálot jámestij, Jubmelij gijtto.– Na dan åvddåla...?115– Härrá O’Rourke suvva guossidij dijstagá ja sjiv-nnjedij ja ietján gárvedij.– Diedij gus dalloj? – Dalloj lij ållim. – Vuojnnet le ållim, moalgedij ibmám. – Navti suvva bassam áhkásj aj javlaj. Vuojnnet lij oademin. Nåv sietton ållim. Ejma árvveda sujsta sjattaj dakkár tjáppes gálmme. – Ajtu, guorrasij ibmám. Jugestij hájn vil vijnas duoddista: Na, Miss Flynn, huoman jaskadussan dahki gájkav, majt máhtti suv diehti. Goappátja lijda sunji nåv viehkken.</p>
<p>Eliza vuolpov siejggij buolvaj badjel. – Vuoj, James-rávkev! javlaj. Jubmel diehtá dagájma gájkav, majt máhtijma, vájku lin häjo. Ittjij galga majdik åhtsålit viesodijn.</p>
<p>Nannie oajvev biejaj åjvuolláj. Vuojnnet nåhkåstij. – Suddilme Nannie, moalgestij Eliza sunji gehtja.</p>
<p>Vájbbam le gájka bargguj. Mådja nåv ratjájma, vaj áhkásj härráv basáj, ja de gárvedijma ja biejajma gisstuj, ja vijmak girkkon ásadijma hávddádimev. Iv diede, majt lulujma härra O’Rourke dagi dahkam. Sådnå giedjegijt buvtij, ginntalijt viettjaj, tjálestij vil diedádusáv avijssaj, ja hávddádimbáhppárijt ja Jamesrávke jáhtov oatsodij.– De lij má de buorre, javlaj ibmám. Eliza tjalmijdis tsápptsij oajvev risstista: – Na, älla má vuoras guojmijs buorebu. Maŋutjissaj gåjt älla luohtedahtte guojmijs buorebu. 116– Duohta, guorrasij ibmám. Dálla, gå le ihkeva almmáj vuolggám, de iv de jáhke dunnuv ja dunnu huvsov vajálduhttá.– Vuoj, James-rávkev! moalgedij Eliza. Ij lim munnuj vájvven. Ejma ga gulá suvva ienebuv gå dálla gis. Huoman de diedáv dálla le vuolggám...– Gå ájgge le gållåm, de dal åhtsålittjabihtte suvva, giehtoj ibmám.– Árvvedahtte. Iv desti sunji buvte juptsav, i ga dådnå sunji snuvtajt rája. Vuoj, James-rávkev! subtsastij Eliza.</p>
<p>Sjávvunastij dagu mujttáj juojddá. Gávvelit de giehttogådij:– Ielvviv juoga goammbalijt sunji sjattaj maŋe-musát. Agev sunji juptsav buvtedijn de lij sujsta råhkålvisgirjje guolbbáj ravggam. Iesj gis de njálmme tsaggot njessam lij tjåhkunij.</p>
<p>Eliza tjuvdijn njunjes diebttjistij ja snirvvistij: – Huoman de hoalmmedij tjáppes giessebiejve manát oabme goadev gähttjamin Irishtownan, gånnå riegádijma. Munnuv Nanniev vil fáron luluj buktet. Jus dal lik lulujma duokkár ådå vuojánav lájggit, dale dakkár skuollerdahttáv, massta härrá O’Rourke subtsastij. Dale dakkárav, gånnå li dal duo mulljoviera, hálbet biejvev lájggit Johnny Rushas ja gålmuga vuodjelit sådnåbiejve iehkeda. Davva lij mierredam dahkat... James-rávkke!– Jubmel lehkus ármmogis siellusis! tjuottjodij ibmám.117</p>
<p>Eliza lijnijnis tjalmijt sihkastij. Luojttelij vaden sålbbåj ja hájn vil guovlaj dållåsajev sjávot.– Ilá snivva lij agev, moalgedij Eliza. Härrávirge dahkamus ilá bargadahtij. Vájbi javla sujsta lij iellem ruossot.– Lej, guorrasij ibmám. Hådjånam ålmåj. Ielve-dahtte galla.</p>
<p>Lanjásj sjávvunij. Dalloj månnå bävddáj aŋádiv ja sherryjav muossádasstiv, ja de gis tjiega sadjásim máhttsiv. Eliza lij vuojnnet mujttuj dähppum. Vuorŋedijma tjábbát, desik vaden hoalláj, ja vijmak låmkadatjáj:– Biestij má gávtjav smållånittjat... Danen álgij.</p>
<p>Diedon ittjij majdik dagá, gå lij guoros. Valla huoman gåjt de... Báhtjav guoddalin. Majdis James-rávkke nåv mårådij, Jubmel lehkus sunji ármmogis!– Lej gus de navti? gatjádij ibmám. Gulliv má juojddá...</p>
<p>Eliza nihkkustij: – Dale dahta de miellasis validij. Dan maŋŋela aktu allasis hagŋadatjáj. Gieverdij iehtjádijda váni hålak. Soames ijá de juosik gåhtjoduváj, majdis lij gáhtolam. Åhtsin juohkka sajen váni gávnak. De hoajddár oajvvadij girkkon åhtsåt. Tjoavddagijt viedtjin ja girkkov rahpin. Hoajddár, härrá O’Rourke, ja nubbe härrá tjuovgav buktin suvva åtsåtjit... Ja dåppen lij gis. Aktu allasis suddodåbdåstagá sjävnnjadin tjåhkudaláj. Gåhtsemin ja allasis tjajmadimen. 118</p>
<p>Eliza sjávvunij mahkas gulldalittjat. Månnå aj gull-daliv, ájnat goahte lij sjávot. Diehtiv härrá lij giston. Vuojnnám lijma suvva sietton. Gávtjasj giedajnis.</p>
<p>Eliza jårkij: – Gåhtsemin ja allasis tjajmadimen... de davva vuojnedijn diedon jáhkkegåhtin juoktá lij biedalam...120 <em type="bold">lev </em><em type="bold">tolStoj </em></p>
<p>Lev Nikolajevitj</p>
<p>Tolstoj le ruossja realisma dåbddusamos tjállijs, ja ietján Ruossja dåbddusabmusijs. Sådnå tjálij árggabiejve iellemus guhkes romádnan, dagu</p>
<p><em type="italic">Anna </em></p>
<p><em type="italic">Karenina </em>ja <em type="italic">Vojna i mir </em>. Álgon de gåjt tjálij militeras ja ietjas iellemis, gå bargaj offiserran Kaukasusan ja Krima doaron Sevastopolan. </p>
<p>Maŋenagi de Tolstoj berustij álkkes iellemis ja mårådij, manen lij iellem. De vuosteldij ájges dájdav, tjabu árap tjállusijdes, ja danen aj suv maŋep tjállusa gåvvidi oanes dáhpádusáv álkkes láhkáj. Maŋep tjállusijs le dán girje</p>
<p><em type="italic">Giebnne Aljussjá </em>. Tolstoj riegádij 1828 Jasnaja Poljanan ja jámij dåppet báhtara álkkes iellemij Astapovo ruovdderahtestasjåvnån 1910. <em type="bold">giebnne aljuSSjÁ </em>122 </p>
<p>Aljussjá lij nuorap viellja. Nabdeduváj Gieb-nnen, gå ieddnes sujna rájaj mielkkegiebnev härrá áhkkáj. De lij jårrålam ja giebnev bässtám smållånittjat. Ieddnes danen lij suvva dienntjim ja máná lidjin hárddám. Dan maŋŋela Giebnnen nabdeduváj. Aljussjá lij skirvva, valla bielje dagu soaje ja stuorra njunnje.– Aljusjá njunnje le dagu bena tjåron! hárddin máná.</p>
<p>Aljussjá lågåj sijda skåvlån, majdis ij lim tjiehppe.</p>
<p>Ällim ga vuojga oahppat. Sujsta vuorrasap viellja bargaj stádan oasestiddje åvdås. Danen Aljussjá áhtjes viehkedij juo mánnárájes. Gudájagágin tjuovvolij därnojt gusájt ja sávtsajt räjnnuhittjat, vuorrasapputjin gis råsijt oatsodij idja–biejvve. Ja lågenanguovtejagágin ednamav sállagådij ja råsev vuojedij. Sujna lidjin máhtudagá, ájnat ij lim gievrra. Agev lij ávon. Mánáj hárdedijn de juogu tjajmaj jali sjávot bátsij. Áhtjes bielkedijn de sjávot tjuottjoj gulldala, ja de gis måjådij ja barggagådij vaden. Vielljas doarrofuovvaj vuolgij, gå Aljussjá lij lågenanavtse vuoras. Áhttjes doalvoj suvva oasestiddje lusi hoajddárin. Oattjoj vieljas ieme gábmagijt ja áhtjes ieme gárvojt 123ja gahperav, ja de stádaj jådij. Aljusjá mielas oattjoj tjáppes biktasijt, ájnat oasestiddje lij guorrasik.– Jáhkkiv ålmmåv bukti Simona sadjáj, moalgedij oasestiddje Aljusjáv gehtjadaládijn. Valla de dávva fála! Mij ávkijt le sujsta?– Buktá ban gájkav. Råsijt oatsot ja vuojet. Vissjalit ham barggá. Hálvva siegge, ájnat bierggi gåjt. De vil sihtá barggat, subtsastij áhttjes.– Na jáhkket de navti. Vuojnos, gåktu suvva bargadahtáv.</p>
<p>Bátsij de Aljussjá oasestiddje lusi. Ittjij stuorra fuolkkáj boade: Oasestiddje, áhkkás vuoras iednijnis. Bárnneska lij gállasjvuodan ja nievret oahppam, guhti áhtjes lunna bargaj. Nubbe bárnneska gis skåvlås ållim, ájnat allaskåvlås sijddarájge rájadallam. Ja de vil hájn niejddaska skåvlån lågåj.</p>
<p>Álgon ettjin Aljussjáj mielastuvá. Duolvvan, vastes gárvojgum ja ulmutjahtek. Huoman gåjt de sunji hárjjánin. Áljussjá bargaj vieljastis tjiehpebut. Ajtu vissjalis. Áljusjáv rádjin duohku–diehki, valla gájkav spájtta dagáj, váni ganugik dahkamusás dahkamussaj ratjáj. Dánen de sijda láhkáj gájkajn suvva bargadahttin. Madi enabuv dagáj, dadi enabuv bargadahttin. Iemet, iemeda ieddne, bárnne, niejdda, oasestiddje, biebbmodahkke: Divna Áljusjáv duohku– diehki gåhtjudallin.– Aljussjá, dagá dávva! Aljussjá, dagá duovva!</p>
<p>Majt? Aljussjá vajálduhttám gus? Allu då vajálduhttu! guláj guoksus guoksuj. Aljussjá gis svabttjuj, agev 124astaj gájkka ássjijt oatsodittjat, vil váni vajálduhtek ja buorre mielan.</p>
<p>Vielja oabme gábmaga sujsta nåhkin ja iset sunji bielkij gábmagahtá vádtsemis. Rávvij de iset Aljussjáj ådåsijt márnánis. Aljussjá ávvusij ådå gábmagijstes, ájnat mårrulij juolgijis báktjimis, gå gábmaga nåv skuobbijin biejve nalluj. Baláj vil áhttjes luluj suhttat bálkáv viettjadijn, guládijn gábmagijt lij bálkástis máksám.</p>
<p>Dálven Aljussjá guovsojvuolastime åvddåla smaredij. Dållåmuorav luottoj skuolkkán, sjaljov njámastij ja slihturijt biebmaj. Vuoná dålåv buollidij ja gábmagijt rájnnij, samovárav gelaj ja davva gárvedij. Jali de oasestiddje såjtij suvva guottedit gálvojgum, jali biebbmodahkke såjtij sujna dájgev nuoddidit ja státtjojt rájnnidit. Dan maŋŋela rájadaláj Aljussjá duojt–dájt måhkijt stádaj, näjtsov skåvlås viettjatjit jali vuoras áhkkáj olijvvauljov oastátjit.– Gånnås hijtan la gådnam? gatjádin maŋŋálakkoj</p>
<p>Aljusjás. Manen lulun iehtja måhkijt mannat, Aljussjá má manásj. – Aljussjá! Áljussjá!</p>
<p>Aljussjá de viehkalij duoppen–dáppen. Idedis svar-kestij bargadijn, ja sujsta álu mállása aj maŋŋunin. Biebbmodahkke bielkij, gå Aljussjá maŋŋunij, valla suttalusjáj aj suvva ja fálaj sunji agev lieggasav biebmoj guoran.</p>
<p>Bassebåttå ienemusáv bargaj, valla Aljussjá miel-lusit ratjáj, gå gájkka suvva duottátjijn bálkkijin. Ij lim ållo, vájku tjoahkkáj oattjoj guhttalågev kobega. 125</p>
<p>Ållu ietjas biednigijt, gå ittjij ham Aljussjá majdik bálkás gulá. Áhttjes viedtjalij davva oasestiddjes ja Áljussjáj dåssju bielkij gábmagijt gålådimes.</p>
<p>Guokta rubela sässtám Aljussjá de biebbmodahkke oajvvadusá milta allasis åstij ruoppsis gådemskirtov. Nåv mihástaláj, vaj njálmme tsaggot bátsij. Aljussjá ij lim hoallá. Gå sáhkadatjáj, de hähkkat hoalláj oajvve gulldaliddjes ietjá guovlluj. Gå galgaj juojddá dahkat, jali gå soames gatjádij, jus buvtij juojddá dahkat, de guorrasij váni vuordek dalá barggagoade.</p>
<p>Aljussjá ittjij buvte råhkålvisájt, ja iednes oahpov lij vajálduhttám. Huoman råhkålij ieme láhkáj idedijt ja iehkedijt ruohko giedajgum ja ietjas ruossistij.</p>
<p>Biellenuppev jagev viesoj návti. Maŋep jage gietjen oavddo sunji sjattaj. Soames biejve alvaduváj ielvedijnes barggovidjurij duodden de lidjin ulmutjij gaskan aj imálasj, viehka ietjá lágásj vidjura. Ålmåj, guhti gábmagijt bassá, måhkijt manná ja råsijt oatsot, de hähkkat ij la desti dievnár, ájnat ietjes sihtá suvva dievnnuhit ja dávkkot. Hähkkat Aljussjá lij gullat nåv stuorra ålmåj.</p>
<p>Ielvij dávva biebbmodahkkijn Ustinjájn. Nuorra oarbes näjttso bargaj Aljusjá láhkáj vájmmelit. Aljussjá guláj vuostasj bále iellemin sådnå, ettjin ga suv bargo, ájnat sådnå iesj lij ietjá ulmutjij ihkeva ájnas. Gå ieddnes lij suvva ármestam, de ij lim diehtten ga dahkam. Dalloj lij luondulasj, dagu mahkas iesj ietjas ármestij. Valla ållu amás Ustinnjá dal aj suvva ármestij. Ustinnjá Aljussjáj siestij liegga rávtsas ja 126gehtjadaládijn Aljussjáv bårråmin de vuojŋadij nierav giedanis, massta lij sasev maŋus máhtsastam. Aljusjá máhttse gehtjastattijn de Ustinnjá tjajmmagådij, ja danen Aljussjá gis tjajmádij.</p>
<p>Dájda ådå, amás vidjurijda Aljussjá suorgganij.</p>
<p>Balláj lulun sujsta bargov hárret. Dudáj gåjt huoman, ja gehtjastattijn Ustinjá duoggŋam båvsåjt de guvnjedij måjåda. Álu Ustinjáv usjudij bargadijn, måhkijt manádijn.– Tjáppes näjttso má duot Ustinnjá! tjuorvvistij muhttijn.</p>
<p>Ustinnjá suvva viehkedij juohkka máhttelis båttå, ja sådnå viehkedij Ustinjáv. Ustinnjá giehtoj gájkav iellemistes. Gåktu lij iednev ja áhtjev bässtám, gåktu gis siessá lij suvva sujttim ja sunji de sijdav gávnnam, gåktu oasestiddje bárnne lij suvva abáldam, ja gåktu lij nádum. Ustinnjá lij hoallá, de Aljussjá muojon gulldalij. Aljussjá lij gullam stádaj boahtám båndorbáhtja álu válldujin därnojda. Akti Ustinnjá jäskoj, jus äjgáda lijga suvva ruvva láhkáj giládahtátjit. Vásstedij diedek lij hájn, ittjij ga sidá stáda nejtsujn giládit.– Le gus de soabmásij gijnnam? – Dujna galla luluv giládit, jus lulu sihtat. – De ban gájda, Giebnne Aljussjá! Dujsta le gåjt njuovtjav ällám! tjuorvvistij Ustinnjá Aljusjáv sigárdagájn spähkkala. Manen iv lulu?</p>
<p>Bässátjij åvddålattja Aljusjá áhttje bådij bálkáv viettjatjit. Oasestiddje áhkká lij gullam Aljussjá luluj Ustinjájn giládit, valla áhkká ittjij dåhkkida.127– Majt lulujma Ustinjájn iesselissan? usjudaláj ja isedij subtsastij.</p>
<p>Oasestiddje mávsij Aljusjá áhttjáj. – Gåktus bárnnám rijbbá? jäskoj áhttjes. Giehttuv ham sådnå le vájmmelis. – Bargo hárráj galla doajmmá, majdis oajvestis li hálvva jierme gålgijdam. Sihtá biebbmodahkkijnimme giládit. Iv ga iesj dåhkkida giládam dievnárijt. Ep dakkárijt goadenimme lágeda.– Na, guhti dal luluj jáhkkám huohppelasj luluj dakkárav huomaham? moalgedij áhttje. Ale val davva desti usjuda. Divotjav vidjurijt.</p>
<p>Manáj gievkanij ja bárnes vuorde tjåhkkidij bievde guorraj. Aljussjá lij måhkijt mannamin ja hagŋada máhtsaj.– Jáhkkiv duvva jiermmán, valla majt la dálla oajv-vásit njoamodam? giehttogådij áhttjes.– Månnå gus? Iv majdik. – I gus majdik? Guláv giládit sidá. Giládittja ienni hiebalgis mutto. Gávnatjav dunji buorre áhkáv, iv ga stádas skähkásav.</p>
<p>Áhttjes sáhkadij avtat rajes. Aljussjá hålak tjuottjoj sjuohkeda. Gå áhttjes lij ållim, de Aljussjá måjådastij.– Na, iv de giládittja. – Dale esski jierme. Vallak aktu lij Ustinjájn, de Aljussjá subtsastij áhtjes bágojt. Ustinnjá lij uvsa åvdån suolev gulldalam.– Iv la buorren, en ga máhte. Gulá gus? Áhttjám lij suhton, ij åvvånis munnuv dåhkkida.128</p>
<p>Ustinnjá lijnnásis tjieroj. Aljussjá guvnjádij: – Majt lulujma ietján dahkat?</p>
<p>Jegadinno dal.– Na häjtá gus de jiermedisvuodav, dagu áhttját bagádij? gatjádij därnno Aljusjás iehkedis, gå Aljussjá vinndegijt gåbtjåj.– Diedon, vásstedij Aljussjá måjåda, ja de gis gadn-jalijt gålgådahtij.</p>
<p>Dan biejve rájes Aljussjá ieme láhkáj bargaj, ittjij ga Ustinjájn hejajt giehto. Bässásjbiejve oasestiddje gåhtjoj suvva muohttagijt sálatjit dähkkos. Aljussjá dähkkuj guotsaj ja davva muohttagis sjallij, valla dähkkogoales jieŋajt gádodattijn de njalkedij ja ednamij ravgaj. Vuorbedis ittjij muohttagij gahtja, ájnat dejvav uvsa bajelt ruovdev. Ustinnjá oasestiddje niejdajn bådijga viega suv lusi.– Báktjani gus, Aljussjá? – Vuoj, ittjiv gåjt de bárep. Majdis ittjij nivá tjuodtjánit. De ienni måjudij. Aljusjáv guoddin goahtáj. Dálkudiddje bådij ja sujsta gatjádij, gåggu báktjij.– Ålles rubmahinám, vásstedij Aljussjá. Ij gåjt majdik dagá. Mårådav dåssju oasestiddje assjmá. Giehttut vidjurijt áhttjásim aj.</p>
<p>Aljussjá vellahij látjon guokta biejve, ja goalmát biejve härráv gåhttjun guossáj.– Vuolgá gus ajtu? gatjádij Ustinnjá. – Majt val de. Iv gåjt máhte ihkevij ga viessot.</p>
<p>Dådnå gåjt aj vuolgá ietjat båttå. Aljussjá dagu 129åvddåla spájtta hålaj. Gijtov, Ustinnjá. Dådnå la nåv lådjen munji årrum. Vuorbben ejma bálli giládit! Gåktus de lulujma dálla viessot? Návti le buoremus.</p>
<p>Härrá boadedijn de Aljussjá gurppasijstes ja vájmostis råhkålij ja návti usjudij: – Dagu dáppen le buorre, gå le gullogis ja iehtjádijt vájvedik, navti le adjáj dåppen.</p>
<p>Aljussjá binnátjav sáhkadij. Giehtoj dåssju gåjkåj.</p>
<p>Imájlusjáj juojddá.</p>
<p>Imájlusjá danna vellahij, de vanádastij ja jámestij.130 <em type="bold">rabindranath </em><em type="bold">tagore </em></p>
<p>Beŋgálak tjálletjie-hppe Rabindranath Tagore le åvdemusát dåbdos diktatjállen. Riegádij beŋgála kultuvrav bájnnám mádduj, ja iesj gis buvtij ådå vuogijt beŋgála girjálasjvuohtaj. Tagore tjálij dábálasj giellaj ådå lágásj versajt, vaj de beŋgála girjálasjvuohta luojtij dålusj sanskrijta árbev. Árggabiejves låhkå novellajnis dagu Kabulivalan. Juska dal moadda divta e jårggålahte, de Alle oahpástuváj subttsasijdasis, vaj vuostatjin Europa ålggolis vuojtij Nobela girjálasjvuodabálkáv 1913.</p>
<p>Tagore bargaj åhpadiddjen India Alle-Beŋgála vuorjjás dajvan. Gähttjalij segadit India ja Ale árbev skåvlån, massta sjattaj universitähtta 1921. Dánen le bájnnám beŋgála kultuvrav girjálasjvuoda duodden. Tagore lågådaláj Europan, Amerijkan ja Asian, ja åvdedij Indiav iesjrádálasj stáhttan. Ittjij ga dåssju Ale kultuvrav Indiaj buvte, ájnat Indiav doalvoj alás. Tagore riegádij 1861 Kolkatan, jámij dåppen 1941. <em type="bold">kabulivala </em>132 </p>
<p>Vidá jagák niejddam agev ságastij. Riegádime rájes lij jagev gålådam gielav åhpatjit, ja dassta duohku ij lim gåtsedijn båttåtjav ga dåssjev gålådam sjávot årotjit. Juska dal ieddnes álu sjávodahtij, de ittjiv månnå berusta. Sjávodis Mini lij nåv luondodis, vaj ittjiv davva guhkev gierda. Danen agev alodiv suvva sáhkadittjat.</p>
<p>Jurra de lidjiv háhppidam girjám lågenangiehttjit låhkusav tjállát dale dan ideda, gå Mini guorrasim idij ja dalá dublledatjáj.– Ramdajal, uksagáhttár, garjáv nabddá kauva ij ga kaak, Baba, ij gåjt de sådnå majdik diede, jali?</p>
<p>Åvddåla háhppidiv giehttot giela moattelágá-sjvuodas, de lij juo iehtjádav giehttogoahtám.– Baba, Bhola tjiddij rássjot, gå elefánta njunjijgum tjátjev almes risjodi. Galla gåjt sjåndårt, jiesstánam. Avtat rajes sáhkat, agev ham.</p>
<p>Váni muvva vuordek, de Mini hähkkat huomahij gatjádasstet: – Gåktus le Ma dunji fuolkke, Baba?– Vájvána vuonev, javlliv allasim. Minij vásstediv: –</p>
<p>Maná lik Bhola siegen stågatjit, Mini. Månnå vierttiv barggat.</p>
<p>Mini tjiellistij vuolus muv juolgij guorraj bievde vuolen. Ståhkagådij juojddá buolvaj- ja giedajgum, de 133vil tsoabbmolij ihkeva spájtta. Girjám lågenangiehttjit låhkusin de Pratap Singh lij tjiellitjit Kantjanmala fármenis giddagisá alla vinndegis vuollelin gålgge ednuj.</p>
<p>Ladnjam lij rahte guovlluj. Mini hiejttelij ståhkamis ja viehkalij vinndegij. Tjuorvvogådij: – Kabulivala, Kabulivala!</p>
<p>Guhkes Kabulivala, dale duokkár gitta Afgha-nistanas Kolkataj biednigijt ánssitjit boahtám gåjkkemuorjij vuobdde, suojmma rahtev låjdåstij. Turbádna oajven, vuossa oalge badjel, guokta, gålmmå vijnnamuorjjeskáhpo giedajn.</p>
<p>Ij lim álkke diehtet, manen niejddam nåv suv diehti älláj, valla huoman sunji ilmev gasskat tjuorvoj. Balliv galla, jus dale dát sluogas vuobdde, gänna lij gálvvovuossa vuobddet, goahtásim tjáŋaj, de luluv akti ga hivástahttet doajvov uddni ållit lågenangiehttjit låhkusav.</p>
<p>Kabulivala jårgijdij ja tjuorvvo Minij måjådastij.</p>
<p>Vádtsáj goadema guovlluj. Mini buosjoj ja viehkalij lanjás. Goahtáj gádoj. Almma jáhkij, jus Kabulivala luluj vuossas rahpat ja davva snuoggat, de gålmmå, niellja suv lágásj máná luluj råkkåstit.</p>
<p>Dalloj ham de ålmåj idij. Måjijn muvva buorástahtij.</p>
<p>Juska dal Pratap Singh ja Kantjanmala lijga alvos hieden, de mielastim luluj vasste suvva goahtáj gåhttjot váni majdik oastek. Oassteliv muhtem gávnijt, ja de rudnagådijma. Lånudijma ájádusájt rádjápolitijkas 134friddjavuoda doarro Abdur Rahmana hárráj, ja vil de ruossjagijs ja ieŋŋilsijs.</p>
<p>Vuolgedijnes de Kabulivala vijmak gatjádij: – Gåsis så niejddat gájdaj, Babu?</p>
<p>Gåhttjuv má de Miniv munnu lusi balojdis gádo-dittjat. Ietjas fármmásim diebttjij, gáddala gehtjastij Kabulivalav ja stuorra vuossas. Kabulivala sunji fálaj rusijnajt ja muhtem gåjkkåm muorjev, majdis ittjij gåjt de lágeda. Muvva buolvastim adnalij. Navti någåj sunnu vuostasj äjvvalibme.</p>
<p>Muhtem biejve maŋŋela vuolgedijnám måhkijda, de iejvvijiv niejdam goade ålggolin. Kabulivalaj subtsastaláj, guhti tjåhkkåhij juolggegietjenis måjudalá ja muhttijn bágutjav nievres beŋgállaj moalgedij.</p>
<p>Mini ij lim gudik goassak iellema vidá jage nalluj áhtjes duodden iejvvim nåv vájmmelis gulldaliddjev. Gávnniv tjabu niehtijt ja rusijnajt gurppiduvvam suv unnes saria ansjállaj.– Manen la sunji gájkav dávva vaddám? gatjádiv</p>
<p>Kabulivalas. Ale galla desti vatte. Gávtse anna biednigav sålbestim råkkåstiv ja sunji vaddiv. Váldij váni vuosteldik vuossasis luojttela. Máhttsiv sijddaj, valla gávnniv gávtse anna biednigav tjuode rupiha árvvogis ruojtse guovddelin.</p>
<p>Gevlak silbbagávnne giedanis Mini ieddne bielke niejdastis jäskoj: – Goabbelis dávva oadtju?– Kabulivala munji vattestij, giehtoj Mini. – Manen hähttuji sujsta válldet? gatjádij ieddnes. 135– Ittjiv hähttu ga, iesj ham munji lagádij, subtsastij</p>
<p>Mini juo ganjáltjalmmen.</p>
<p>Gádjuv má de Miniv hiedes ja ålgus buktiv.</p>
<p>Oahppiv de dalloj Mini ij lim nuppádis Rahmadav, Kabulivalav, iejvvim. Juohkka biejve lij ham sådnå Mini lusi boahtám. Duolggum lij suvva mandelijn ja rusijnajn vuojtátjit unnes, hánes, vidájagák vájmov.</p>
<p>Ielvviv dá guokta venagattja abe ham lijga oahpástuvvam. Sunnun lidjin aktisasj suohttasa ja vádjasa. Buojkulvissan Rahmadav vuojnedijnes, de niejddam tjajma gatjádij: – Mij le gis vuossanit, Kabulivala?</p>
<p>Nåk dättodattijn tjuojalvisáv njunjes Rahmat vásstedij, adjáj sådnå tjajma: – Elefánnta.</p>
<p>Dáhta ij lim heva tjiegos, valla huoman gåjt de ávvudij goappátjijt. Gasskaage ja mánátja sahte tjajmos tjaktjaideda muvva vil ávvudastij.</p>
<p>Sunnun lij adjáj nubbe dáhpe. Rahmat Minij moal-gedij: – Khnoki, tomi sasurbaari kakhanu jaabena. Nejtsusj, allu då goassak gállasjvuohtaj vuohpat goahtáj jåhtu.</p>
<p>Ienemus näjtso árbbedábe beŋgála sijdajs juo riegá-dime rájes diehtin, mij sjosjurbaari lij. Valla mådja, hálvva ådåájggásattja, ejma la hájn niejddasimme davva åhpadam. Na ittjij gåjt de niejddam Rahmada ánulvisáv buojkká.</p>
<p>Valla, gå suv luonndo ij lim sjávot ja vásstedik årrot, de gis sådnå aj gatjádij: – Jådå gus dådnå dåhku?136</p>
<p>Rahmat de stuorra tjårmåjnis mahkas dal vuohpav nihtodij javla: – Vuostak sasurav gåddelav.</p>
<p>Dán sjivnnjádusá sieldes boahtte ájgev usjudaládijn de Mini ietjas jámas tjajmaj.</p>
<p>De lij jielagis tjaktjaájgge. Dålen gånågisá dálloj vuolggin amás ednamijt åmastittjat. Iv lim iesj goassak Kolkata ålggolin manádam, ájnat jur danen miellam väráldav miehtáj vájaldij. Lanjám siettos tjiegan lidjiv mahkas ihkeva vájaldiddje, guhti sierra sajijda väráldav miehtáj åhtsålij.</p>
<p>Mujsta ban de tsåhke sjvahttjáj vallak ietjá lándas gullájiv. Amugav ájtsadijnám idij gåvvå goadátjis jågåj, várij ja miehtsij gassko, ja ávos, luovas iellema ájádus mujsta mielav giddij. Majdis vil de luondostim jieppadiv, vaj dåssju usjudallat tjiegav guodet ja väráldij lávkkit munji jáhkedij de dal almme oajvváj skuollal. Danen de nuohkásav manádalliv lanjátjinám juohkka ideda bievde guoran ságastattijn ålmmåjn Kabulas, dájna Kabulivalajn.</p>
<p>Sjmilltjás, buollám, ruoppsis gájse tsäggahin rahte goappátjijn bielijn. Dievas kamellarájddo baskes rahtev daj gaskav jådij. Turbánajda gárvvunam vuobdde ja jåhtte, muhtema kamela hárddon, iehtjáda gis váttse. Muhtemijn lidjin sájte, ja iehtjádijn gis dålusj diddnobirsso... Giella dagu jubbme balvva subtsastij Kabulivala sijdastis nievres beŋgállaj. Tjalmijdisám de dákkár gåvå ilmmusin.</p>
<p>Mini ieddne lij suorgganam siehke. Mielanis årro-mahtes balo. Ålggolin unnemus jienatja ga diehti såjtij 137jáhkkegoahtet divna värálda gárram ulmutja lulun goahtásimme gáhtjadit vierev dagátjit.</p>
<p>Villap dal gájkka jage dán ednamin, juska dal ällim ilá ållo, de huoman ij lim dádjadam ájmon årru iehtjáda, ájnat suollaga ja vierredahkke ja gárre ja gärmmaha ja dijggara ja malarija ja mádo ja råme ja bieddjis ulmutja, gudi divna sihtin suvva báktjit. Ittjij ga ållu åskelda Rahmadij, Kabulivalaj. Vájnnodij muvva várddahittjat suvva. Gähttjalattijn balojdis ierijt tjajmmat, de mujsta snivva diedojt jässkogådij.– E gus mánájt goassak suoláda? Älla gus de Afgha-nistanan oarje? Ij la gus huoman máhttelis sieldes stuorra Kabulivala mánátjav fáronis doahppis?</p>
<p>Vierttijiv miededit dáhta lij máhttelis, juska dal ij lim viehka jáhkedahtte. Ittjij juohkkahasj buvte edna åskeldit, danen de áhkkám Kabulivalav gáddalusjáj. Ittjiv gåjt de máhte Rahmadav ganugahttet goahtáj tjágŋamis, ihka mij vigijt sujna luluj.</p>
<p>Rahmada dáhpe lij ådåjage gietjen sijddasis máhttsat. Duojken tjoahkkij vielgijdis dáj muttoj. Goades goahtáj manáj, valla huoman má de Miniv akti bäjvváj guossidij.</p>
<p>Sunnun lij vuojnnet såbadus. Jus ittjij idedis boade, de goahteguorraj ihtelij iehkedis. Ajtu galla gullájiv balov, gå stuorra ålmåj loavkkahiddje shalwarin ja kurtan sjievnnjis tjiegan tjuottjoj vuossajis guoran.</p>
<p>Valla, gå tjajmme Mini suv lusi viehkalij tjuorvo</p>
<p>Kabulivala, Kabulivala, ja gå goabbák sierra vuorrasa 138ieme venagis suohttasijt vaden álgijga, de adjáj mujsta má vájmmo ávos akti vil dievaj.</p>
<p>Lanjátjinám duollijiv muhtem tjállusav. Tjoasskum lij hájn. Dálve vuolgedijn de vilá tjoasskemav buktelij. Idedisbiejvve vinndega tjadá juolgijdam bivtij. Ajtu hávsske.</p>
<p>Gávtse vargaj idedis: Ienemusá, gudi lidjin ieme vádtsusijesa diehti ålgus vájaldam, tjiebeda ja oajve gurpijn, juo sijddaj lidjin máhttsam. Hähkkat gåjt de rahten stuojmmigåhtin. Vinndegis ájttsiv guokta polijsa, gudi dågijda tjanáduvvam Rahmadav rahtev bajás nággijga. Njunjágis rahtemáná sijáv guoradin.</p>
<p>Rahmada biktasa lidjin varran. Polijsa giedan lij nijbbe, massta varra goajkoj. Manniv ålgus ja ganugahttiv polijsav dal hájn gulátjit, mij så lisj dálla dáhpáduvvam.</p>
<p>Munji subtsastijga goappátjagá polijssa ja Rahmat iesj. Ráddná lij Rahmadij vielggen Rampura lijnes. Nádodijn vielgev máksemis fággádatjájga. Rahmat lij duolloj suvva nijbijnis tjuoggistam. Kabulivala gielestiddjáj garrodij ja gievoj, gå Mini goades idij tjuorvo Kabulivala, Kabulivala.</p>
<p>Rahmat dalá måjådastij. Oalgen gahtsahahtes vuossa diehti ejga máhte uddni rudnat dan oavdojs. Mini farra njuolgga gatjádij: – Maná gus dal vuohpat lusi?– Jur dåhku manáv, måjudij Rahmat sunji.139</p>
<p>Gå Mini ittjij tjajmáda, de sunji vuosedij tjaná-duvvam giedajdis. – Sasurav luluv gåddåm, majdis mujsta libá gieda tjadnasin.</p>
<p>Rahmat lij moadda jage giddagisán alvos vahá-gahttema diehti. Vajálduhtijma gåjt maŋenagi suvva. Ieme láhkáj viesodijnema ejma åvvånis huomaha, man gávkas lisj luovas várrevájaldiddjáj gierddat moadda jage giddagisán.</p>
<p>Tjabu Mini áhttje hähttuj miededit niejdas juolodis dåmadibme hehpaduhtij.</p>
<p>Váni gássjelisvuoda dagi Mini dålusj venagav vajál-duhtij ja oahpástuváj Nabijn, råssesujttárijn. Ja de vuorastuvádijn má de báhttjarádnajt målsoj ludtjusasj näjtsojda. Vuorjját dal äjvvalijma. Moadda jage gis gållin. Vaden tjavtjajdij.</p>
<p>Minitjam hejajt lijma gárvedam. Gállasjvuohtaj lij Durga Puja basij bále. Kailasj-jubmela fáron de lij dal sijdam ávvo jådåtjit irgge lusi. Áhtjes goades luluj tjuovgav ribádit.</p>
<p>Tjáppes idedisbiejvve lij mårijdam. Månsuvna maŋŋela áttjak basádam tjavtja bäjvádahka lij rájnna gållen. Guojtij bájke vuoras gierggegådijda ajtu ban dajt hiervvi.</p>
<p>Sjehnaj lij guoksu åvddåla goadenim tjuodjago-ahtám. Gulluj muv tjierro vájmmon. Bhairavi håjes tjuojalvis boahtte sirádime báktjasijt ålles ájmmuj hájedij. Minitjam lij dal uddni gállasjvuohtaj.</p>
<p>Ållo dagádahtij ideda rájes. Ulmutja fievvin ålgus–sisi goaden. Gárden tsieggijma dähkkutjav 140bambusijgum. Gulájma gintalgatsostagájt, majt biedjin goahtáj ja ålgusj bälláj. Jutsáj. Guoradalliv báhppárijt lanjánim, gå Rahmat ihtelij ja buorástahtij.</p>
<p>Vuostak lidjiv suvva dåbdåk. Vuossa ja guhkes vuoptaj dagi bådij, rumáj ij lim desti åvdep ájgij guormes. Mådjes vijmak munji bigodij, guhtimusj lij dáhta.– Na, Rahmat la ham dådnå, javlliv. Goassas la diehki máhttsam?– Ävtásj iehkeda giddagisás bessiv, vásstedij.</p>
<p>Unugasstiv vásstádusástis. Dán biejve rádjáj iv lim goassak ietjam tjalmijgum gåddev vuojnnám. Suv diehti de jieppadiv. Dán ávo biejve doajvvuv luluj mähtjánit.</p>
<p>Subtsastiv de sunji: – Gulá, uddni mujna li ájnas måhke sijdan, duojken lav. Beras lulu dálla vuolgget.</p>
<p>Dalá lij de gárves vuolgátjit, valla uksaj jåvsådat-tijn gatjádastij: – Iv gus de Khnokhiv máhte iejvvit?</p>
<p>Jáhkij dávk Mini lij ieme. Vájbi vuordij luluj viega boahtet tjuorvodijn Kabulivala, Kabulivala dagu agev dålen.</p>
<p>Dålusj venagav guddnedittjat de lij tjabu tjoahkkim vijnnamuorjjeskáhpov, niehtijt ja rusijnajt báhpergurpen soames Afghanas. Ij lim má desti sujna ietjas vuobddemvuossa.– Sijdan duohta ja dáhta dáhpáduvvá uddni, giehttuv. Mini ij iejvvidahte.</p>
<p>Hådjånij lik de. Muvva navti båttåtjav gehtjadij ja moalgedij: – Salam, Babu. 141</p>
<p>De gis vuolgij. Háhppidam lij gåjt vuolgget, gå månnå suttalussjagåhtiv ja gehkiv ruoptus gåhttjot, valla vuojnniv ietjastis máhtsaj.</p>
<p>Munji giehtoj: – Dála muhtem vijnnamuorje, niehte, rusijna Khnokhij. Vaddu lik sunji.</p>
<p>Gå lidjiv mávsátjit dajs, de giedam tjábbát doahp-pistij javla: – Ale lik mávse. Dådnå la agev nåv lådje årrum, iv goassak vajálduhtitja låjev... Niejdda le mujna sijdanim, jur duv niejda lágásj, Babu. Suvva mujtedijnám ham Khnokhij muorjijt buvtáv. Iv vuobde.</p>
<p>Giedas tsåkkåj guhkes, loavkkahiddje sjalwarij ja råkkåstij duolvas báhppárattjav. Várrogisát davva rabáj ja bävddásim luobbij. Dasi lij soames giedatjij merkajt diebttjim.</p>
<p>Ij lim gåvvå, ij bájnnemgåvvå ga. Dåssju giedajt suohttsim, vaj báhppárij lij diebttjistam merkatjijt.</p>
<p>Rahmat Kolkata gahttunijda juohkka jage manáj gåjkkemuorjijt vuobdátjit. Rattes lahka lij niejdas mujtto. Dagu dal lidna giedatja lulujga stuorra ratten tsågev biktet. Sirádime báktjim vájmov.</p>
<p>Mujsta tjalme ganjáldijga. Vajálduhttiv sådnå lij gåjkkemuorjij vuobdde Kabulas, ja månnå beŋgálak Brahmi-vega ájras. Buojkkájiv sådnå lij muv láhkáj áhttje. Suv unnes Parbati giehtamerka sijdastis várijn mujttádahtijga muvva Minis. Dalá niejdam munnu lusi gåhttjuv. Nissunij lanjájn galla nádun, majdis ittjiv ban de dajt vieleda. Mini bådij jieppada ladnjasim. Moarssen gárvvunam ruoppsis hedjabiktasijda.142</p>
<p>Kabulivala alvaduváj suvva vuojnedijn. Váni nagák ieme suohttasijt älládit, de båttåv lij majdik hålak. Vijmak måjudastij: – Khnokhi, tomi sasurbaari jaabis?</p>
<p>Mini dálla dåbdåj duojt bágojt. Ittjij buvte ieme láhkáj vásstedit. Ruopsudij Rahmada gatjálvisá diehti. Tjuottjoj danna muodo ietjá guovlluj. Mujttájiv Mini ja Kabulivala iejvvima biejvev. Hådjånasstiv.</p>
<p>Gå Mini lij vuolggám, de Rahmat guolbbáj sujboj.</p>
<p>Árvvedam lij de hähkkat ietjas niejdda má aj lisj ållessjattuk dálla. Vierttij de ållu ådåsis sujna oahpástuvvat. Ij lim desti suv mujtoj milta.</p>
<p>Guhtimusj dal luluj diehtet, mij luluj gávtse jage nalluj niejddasis dáhpáduvvam? Sjehnaj tjaktjaideda siettos bäjvádahkan tjuojaj, valla Kolkata gahttuna goaden Rahmat dåssju vuojnij Afghanistana várijt ja galmma åjdåmiehtsijt.</p>
<p>Muhtem biednigav sunji gálggijiv – Máhtsa dal sijddasit, niejddasit, Rahmat. Bája dunnu äjvvalime ávov buorissjivnnjedit muv Miniv.</p>
<p>Gå Rahmadij biednigijt vaddiv, de vierttijiv gåjt jugálvisás gávnev jali guokta gádodit. Ällim gåjt de strávvetjuovga huoman vuojga tjävlludahkan, ij lim ga tjuojadahka huoman nåv tjábbe. Nissuna ham ieme láhkáj vuosteldin, valla munji jugálvisáv ávvudahtij áhtje gieresvuoda buorissjivnnjádus.144 <em type="bold">kate </em></p>
<p><em type="bold">ChoPin </em></p>
<p>Amerijka tjálle Kate</p>
<p>Chopin alvaduhtij ájgenis. Románav</p>
<p><em type="italic">The Awakening </em>lájttalin almodimjagen 1899, juska dassta le sjaddam AS:j girjálasjvuoda dåbdos buojkulvis. Oarren lij, gå hástij dallusj dábijt tjáledijn hálos. </p>
<p>Hállo le álu Chopina tiebmán, dagu aj buorgo-duvvam gieresvuohta ja gássjelis sebrudahka. Návti le aj dán girjen giehtodijn</p>
<p><em type="italic">Hebas ássjes </em>. </p>
<p>Missourin riegádam Chopin biejaj tjállusijes dáhpádusájt AS:j Oarjjestáhtajda. Moadda subttsasa li Louisianan, de má aj tjálle gåvvit dan guovlo sebrudagáv, gånnå le. Njuolgga tjále de giehttu nissunij iellemis ja dåbdojs, gå álu le nissun subttsasa oajvven. Valla Chopin aj dagástallá rasismav, mij ham aj lij ja le vilá gássjelis ássje Oarjjestáhtajn. Chopin viesoj 1850-1904. <em type="bold">hebaS ÁSSje </em>146 </p>
<p>Mildred Orme tjåhkkidam Kraummera bånd-orsijda stuorra åvddåsjielmá vuohkasamos tjiehkaj dudáj, dagu suv lágásj näjttso galgaj.</p>
<p>Dáhta ij lim duola duokkár sijdda, massta hávs-skes subttsasin låhkå. Dánnák gis gåbdes áhkkarijn sugádiddje väjtta bäjvádahkan gållenuore láhkáj guojtij. Silbban gålgåj de Meramec, jali farra guojttegierggen. Duonna-dánna såjtij ållu tjielgga dan bådne gärgátjijt gehtjadit, maha vuojnnujin ruoddnis ja visskis härvvagierggen. Jåhkågáttev sjaddin muora ållu tjáhtjerabdan ja vil de tjátjen, gå sierggamuora davva duohtastin.</p>
<p>Goahte lij stuorre ja gåbdde, dagu båndorsijda má galggi. Iset lij ham aj stuorre ja gåbdde. Iemet gis siegge ja unne, guhti agev gasskabiejve stuorra biellov skuoladij sijdav mállásijda gåhtjotjit.</p>
<p>Hávsskes tjiegastis, gånnå de Browningijn jali</p>
<p>Ibsenijn jåvdij, de Mildred vuojnij iemedav juohkka biejve dávva dagádijnes. Huoman boalbes barggij lávkkistagájt duolmodijn ja sjielmáv rasstidijn goahtáj båråtjit, de ittjij goassak sijáv gehtja. Manen gis luluj? Ettjin bargge heva gehtjadahte, ij lim ga 147</p>
<p>Mildred ulmusjguoradalle. Valla gå dal gudás båhtin duolmo, de sujsta usjudik giehtadoarjjaj luojttelam báhper rivggasij sijá åvddåj. Akta doahppistij ja vattij ruoptus lávkkistagás boadedijn. Nuorra ja gábmat, diedon. Biejvve má gámudahttám. Tjáppes, alek tjalme. Vuopta duoggum. Gåbdes, tjiegak oalge. Lahto gievra ja oalle. Ij lim gåvvåj hiebadahtes rumáj, ja sujna lidjin låssis biktasa, maha tjiebedav bigodin ja dibddin suvva labudit.</p>
<p>Mildred ittjij dájt diedojt ielve sekunndabiele nalluj, gå dalloj nåk tjábbudahkan sunji gehtjastij. Sujsta gållin moadda biejve divna dájt älvátjit. Báhtjav má diededastij agev vásselattijn. Måjådastij, diedij má, gåktu dahkat. Majdis báhttja ittjij Mildredij máhttse gehtjasta. Galla gåjt dal ij ham sluogas guovtelågejagák fávros näjttso, guhti juo le vuornodam galla fálaldagá ja buojkkám iellem le gávkas ássje, åvvånis berusta, jus båndorsijda bargge sunji gehtjas váj ij. Ittjij ga Mildred berusta, ij ga lulu dasi hárrusam, jus ij lulu bärggal sehkanam ássjáj. Fálaj vuojn sunji rahtjamav, mavva ieme vidjura ettjin. Giesen jåvdij ja gidoduváj. Navti gis de hebas ássje álgij.– Gudi li dal dá lunnat bargge ålmmå, Mrs.</p>
<p>Kraummer? Goabbelis viettja?– Våj, midja viedtjap dajt juohkke sajes. Soames lä má ráddná, ietjes gis manádalle. Ja dale nav.– Na dale duot gåbddåoalgge, le gus ráddná? Mujtá gus, dale duohta, guhti munji báhppárav máhtsadij.148– Ij galle! Luvu gåjt ienni jiehttet sådnå lij maná-dalle. Valla barggá dagu dållåháksa.– Na, jur sådnå vuojnnu sieldes rijdo oarren.</p>
<p>Mielastim lulu ballat sujsta, állis vil váni dåbdåk.– Manen dal luvuv ballat? tjajmádij áhkásj. Ij ham sådnå ságasta ienebuv bieljedis gieladimes. Ittjiv galle jáhke dådnå luvu nåv hárges tjivgga.– Valla, Mrs. Kraummer, ale val jáhke månnå lav tjivgga jali ga hárgesbuojda. Gatjáda, jus luluj muvva girkkuj idet suvddelit. Iv ham månnå sujsta heva balá, duoddistij måjudaste.</p>
<p>Dán sijvodis båndorsijda bargge vásstádus</p>
<p>Mildredij lij avtabelak vuornnom. Ittjij máhte suvva suvddelit, gå guollitjit ájgoj.– Valla, fálaj låjes Mrs. Kraummer, Hans Platzfeld duvva girkkuj suvddel, jalá gåsa de luvu sihtat. Hans lä ham luohtedahtte birek, lä ban de.– Na gijtov galla. Majdis vierttiv má galla girje idet tjállelit, ja báhkajt vil buktá. Iv huoman nivá girkkuj vuolgget.</p>
<p>Asjmedime diehti luluj ritjádam. Bargge lij suvva gåppsåm! Márjju tjabu manádalle. Suvva, Mildred Ormev, guhti beras luluj ietjas vega siegen årrum Narragansettan. Guhti lij dán vuogas sadjáj jåhtåm åtsåtjit siettov, massta luluj hieveduvvam ájádusájda gávnnat. Imájdaláj barggij gássjelis luondov.</p>
<p>Gå báhttja lij sunji hiebadahtes diedádusáv rádjam, de suv tjåhkkåham sjielmáv vásselastedijn gåjt vijmak 149suvva gehtjastij. Mildred båssistij báhtja duosstelis hähkkadåjmas.</p>
<p>Valla oavdos muodo sunji báhtsin. Ällim gádodahtte.150</p>
<p><em type="bold">II </em></p>
<p>Ij lim huoman vuojga báhkka maŋep biejve</p>
<p>Mildreda váttsedijn baskes, guhkes bálggáv sugádiddje vejta tjadá jåhkåj. Visskis gårnnehájko jåksin guhkás ålema badjel. Mildreda russjkis tjalme dievajga gålletjuovga jillamis, gå vejta guojttem suvva dejvaj ja guláj rådatjij vásstedam sjudijdimev. Juohkkahasj vejta tjadá giesseguovddela valkadam ham dáv jienav dåbddå.</p>
<p>Vuomen lij hávsske, sieddo ja gálos. Ja dannák jåhkågátten lij álgon berustahttásin, maŋŋela hähkkat duosstelis guovllen suvva asjmadam báhttja.– Guollimin gus? gatjádij Mildred tjábbát ja låjes láhkáj mihán, vaj mahkas dal luluj vidjurijt báhttjaj vuosedit. Gatjálvisán lij galla oarre, tjåhkkåhij ham sjávot sjvihtjo giedan ja tjalme tsuhppalij tjátjen. – Lev, näjttso. Navti lij oanes vásstádus. – Iv gåjt duvva dánnák tjuottjodijnám háritja, dal hájn gehtjatjit, makta vuorbástuvá?– I, näjttso. Mildred tjuottjoj almma sjávot, ja tjavgga adnalij fáronis buktám girjev. Hájkkogahper hálvva lájket lij njessam tjuollot bárvagis rånssårussjkis 151gállovuoptajda. Nierajt lij biejvve dievvan bájnnám, adjáj baksimijt.</p>
<p>Divna ietjá bargge lidjin ájllekbiktasijda gárv-vunam. Márjju ällim dán báhtjan barggobiktasijs tjáppebu. Nissuna suttalussjam Mildredav dievdij dávva ájádaládijn. Báhttja ittjij bágov ga ivte. Mildred usjudij galla tijma visjásj danna tjåhkkåhit, astaj gåjt de guolev vuordatjit. Mildred gávkalussjagådij ja hálijdij juojddá dahkat.– Dibdá gus muvva gähttjalit? Huomaham lav dal juojddá.– Dibdáv, näjttso. – Huohppelasj hoallá dåssju álkkes stávvalijgum, moalgedij allasis. Valla de gis mujttáj båndorbargge li avtajn stávvalijn hoalle.</p>
<p>Girjev luojttelij ednamij ja sjvitjov, mavva báhttja giedajdises biejaj, várrogisát adnalij. De lij gis báhtja vuorro guoran tjuodtjot ja sjávot vieledit miellagiddis dáhpádusáv.– Vuoj! rihtjalij näjttso. Snuori tjiegŋalij gässudijn ållu gidoduváj.– Vuorde, vuorde! Allu då hájn! Báhttja tjiellistij bálldasis. Tjalme gitta tjårggis snuorin doahppistij sjvitjos, vaj ittjij gáddáj gässu, gåktu Mildred ájgoj. Galgaj gåjt sjvitjos doahppit, majdis gábbmis giehta Mildreda vielggis giedav dejvaj.</p>
<p>Hielkedij ban de báhttja ájtsadijnes ållu ietjas lahka rånssårussjkis duhpov, mij vargga sujsta gájbev njávkkalij, báhkka nierav dábbelin oalges, ja nuorra, 152gábbmis tjalmijt, maha ietjas tjalmijda dádjadahtes diedojt guojtedastijga.</p>
<p>Dalloj, ihka manen, gåktus lik de, giedajgum adnalij Mildredav ja suvva baksimijs tjulestij. Mildred ittjij diede, jus låhkki váj dåssju akti.</p>
<p>Gehtjadaláj birrasis muodo mielke guovggadin ja vuojnestij báhtjav spájtta lávko gáhtomin dåhku doalvvum bálggáv. De lij gis Mildred aktu.</p>
<p>Aktu låtte lidjin vuojnnám, ja Mildred luohtedij da lulun sjávot báhtset. Ij lim mielastis sieldes vierredahko, juska moaddása mielas luluj. Hehpanibmáj alvaduváj. Usjudaláj huoman alvot, jus luluj Kraummerijda giehttot suv májnedis baksima lidjin vigedisvuodav bässtám. Guoktáladdamav gus bigodit? Allis galla! Lanjánis luluj sietton vidjurijt usjudallat ja mierredit, majt luluj dahkat. Tjiegosvuohta galgaj sunji báhtset. Bahás noade, mavva hähttuj aktu guoddet, desik davva vajálduhtij.153</p>
<p><em type="bold">III </em></p>
<p>Ja Mildred de ålles ijáv tjieroj balá ittjij goassak dávva vajálduhte. Gätjo biejvev lij bahás diehto suvva noadodam ja gatjádahttám, jus luluj máhttet moassket. Baláj dassta. Manen ietján gis lij tjulástahka årrum njálgámus, majt lij iellemis guovtenlågen jagen muossádam? Guláj davva vilá baksimijn, dahta lij baksimijda njåmmum. Ássje mårråha nahkárijt gájdadin.</p>
<p>Ittjij val de Mildred rievddada iellemis dåjmajt soames hebas vuohko milta, mij såjtij miellasis ihtet. Ittjij majdik garve. Ieme láhkáj dåmadij.</p>
<p>Idedis tjåhkunin gávnnalij jåhkågáddáj guodám girjes. Vaden hebadij! Valla dagáj, gåktu sidáj, ja ieme láhkáj sjielmá oahpes bájken tjåhkudaláj. Vierredahkke vásedijn ielvij suvva, juska ittjij tjalmijdis tsakka. Ielvvi gus dåssju tjalme ja bielje dákkárijt? Ielvij ham suvva juorrulahtte hekkas, ittjij ga iehtjádav diede.</p>
<p>Biejve suolev várddahij báhtjav, gå ålggon Mrs.</p>
<p>Kraummerijn ságastij. Vuolgedijn áhkásj bátsij tjuottjo, dagu luluj ållo vijnav juhkam. De Mildred suojmma jårgijdij ja gárvedij Kraummera båndorsijdas vuolgátjit.154</p>
<p>Maŋŋeiehkeda buktin Mildredij girjijt. Akta lij návti:– Gierugattjam Mildred! Esski lav Narragansettan, ja nåv håjen, gå iv duvva gånnåk gávna. De la gis Kraummera båndorsijdan, Iron Mountainin. De nav! Mat mielas la duon suohtas sierranierraj, Fred Evelynaj? Ålmåj le ham sierranierra, gå dale dakkárijt dullu. Ussjola gis! Dijmmá vuojij bijlav gieddek ja máhttse. Dán jage ham barggij siegen ednamav ruoddi. Boahtte jage má de iehtjádav bierigav, juhti ij avta láhkáj sidá viessot, ja ietjá tjuorbes årij diehti. Mådja lin buorre rádnatja. Munji tjállá vuovsá gievrra le dálla. Ij la val duvva bäggalam. Árvvedav i sujna oahpástuvá, älla má vuojga jierme. Garvvá Ibsenav ja bäjsstá Tolstojav. Ij girjijt lågå, tjiddi daj baktu lahkavuojnne iellemav guovlli. Ale lik suvva dielbesta, gieres, jali ga ilá bielke. Vájmmos le gålle, juska dal luluj Amerijka åvdemus sierranierra.</p>
<p>Mildred gähttjalij jáhkket dán girje buktám jierme lulun sujsta hehpanimes bijnediddje báktjasattjav gádodit. Ájnat ettjin gåjt. Diedij e lulu.</p>
<p>Guovsojvuolastime váttsatjij vaden låssis ja suollnen njálgugit hapsijdiddje vejta gaskav. Bálges lij almma guhkke ja almma basske. Guovddelin vuojnij vierredahkke suvva lahkanij. Majt dal Mildred luluj? Moaddot ja viehkkát mánátja láhkáj gus? Väjttaj tjiellistit suorgganam nieljegoantsága láhkáj gus? Ij lim ietján dahkat, gå suvva vásset jállon, dagu vidjura gájbbedin.155</p>
<p>Ájnat ittjij vásuk luojte. Bálggán åvdånis duostoj, gahper giedan, muodojs ballám.– Niejdda Orme, javlaj. Sihtam lav dunji giehttot, gållåm vahko juohkka båttå, månnå lav dán ájmo tjiehpemus hårtte.</p>
<p>Mildred ittjij vuostelda. Ålles suv vuohke vuosedij báhttjaj guorrasij.– Jus dujna le áhttje, jali viellja, jali oanes báhkuj ietjes, gesi lulu dákkárijt giehttot.– Mielastim bahudagáv hájn bahuda dassta håla-dijnát, buorre ålmåj. Ánov dujsta, allu då goassak desti davva bäggalu. Vajálduhtáv goassak mige dáhpáduváj. Bája muvva vásátjit.– De nav, jårkij miellusit, vajálduhtá gus! Márjju ham de, vajálduhtedijn, ármmogis la adjáj vierradahkkev ándagis luojtátjit?– Soames biejve, vásstedij vargga gieladibmen mahkas báhtja tjadá, ájnat ij suvva, gehtja. Márjju soames biejve, gå lav allasim ándagis luojttám.</p>
<p>Báhttja tjuottjoj váni labudik. Gehtjadij Mildreda njuoros hámev gáhtomin suvva guodedijn. Imájdaláj, majt dal hájn giehtoj. De hähkkat jåhtelis hägga dejvaj sujsta gábbmis tjiebedav ja ruoppsadin bájnij, gå árvvedij, mij gis luluj. <em type="bold">déSirée mÁnÁSj </em>158 </p>
<p>Tjáppes biejve de Madame Valmondé manáj</p>
<p>L’Abrij guossidittjat Désiréev mánájnis.</p>
<p>Tjajmadahtij usjudallat Désiréen lij mánásj. Na, állis iektu lij ham Désirée iesj mánná årrum, gå Monsieur rijddidijn Valmondé goahteguora lijda vásuk lij suvva gávnnam oademis stuorra gierggetjuolda irkkán.</p>
<p>Unnagasj smaredij fármenis tjierrogoade áhtjev.</p>
<p>Ittjij ienebuv buvte dahkat jali ga javllat. Muhtema ussjolin aktu allasis lij dåhku láhppum, nieljegoanntsáj má buvtij biehket. Ienemusá galla jáhkkin texanagij vehka lij suvva guodám, gå iehkedis lidjin loavddagijn gåbttjåm gävllasijnes Coton Maisa ferjujn mannam sjattadagá vuollelattjak. Ájge gålådijn de Madam Valmondé gåjt vajálduhtij dakkár månadisájt, ájnat de buorissjivnnjádus lij sunji Désiréev rádjam ähtsátjit, gå ittjij rubmahistes mánáv oattjo. Näjttso sjattaj tjábben ja jállon, lådjen ja åskulattjan: Valmondé buoremussan.</p>
<p>Ij lim de ham imáj, gå akti tjuottjodijn gierg-getjuolda guoran, gåggu irkkán lij lågenangáktsa jage dassta åvddåla oadám, de Armand Aubigny lij vásuk rijddim suvva ájtsa ja sunji gijnnalam. Navti så divna Aubigny vegas gijnnin, mahkas dagu luodagij 159dejvadallam. Imáj lij farra árabut ij lim gijnnam, dåbddåm lij ham Désiréev juo dallutjis, gå áhtjes fáron lij gávtsejagák báhttjan boahtám Parijsas ieddne jábmám. Rido láhkáj lij dan biejve ihtám hállo sunji vierram, jali vájbi preriadållån jali iehtjádin, mij gájkka guodduj badjel navtik ládaj.</p>
<p>Monsieur Valmondé sidáj gájkav guoradallat:</p>
<p>Näjtso diehtemahtes álgov. Armand gis suvva tjalmijda guovlaj váni berustik. Mujttáj sådnå lij namádibme. Majt dal juska namádibme, gå dal luluj sunji vaddet Louisiana vuorrasabmusijs ja mihámusájs namáv? Diŋŋguj Parijsas corbeillev, suoggŋovaddásav, másja, desik bådij. De gis de válldujga.</p>
<p>Madame Valmondé ij lim nielje vahkkuj iejvvim</p>
<p>Désiréev mánájnis. L’Abrij jåvsådattijn de unugastij ieme láhkáj. Bájkke lij hådje, ij lim ga moatte jahkáj jálos iemet danna årrum. Vuoras Monsieur Aubigny lij má válldum ja áhkás hávddádam Frankrijkan, áhkká gis ilá lánndasis gierrum, vaj ittjij goassak dåppet vuolge. Goade dähkko lij rádes ja tjáhppat dagu muŋka alim, mij gåbtjåj visskis stukkojgum hiervviduvvam goadev birástahtte gåbdes ålggolanjájt. Goahteguoran sjaddin stuorra, nanos ejka, maj guhkes oavse assás lastajgum dagu ruvddan biejve tjuovgav duosstun. Nuorra Aubigny meraj vil garrasit, vaj suv negroa lidjin vajálduhttám ávojt, majt lidjin gullam åvdep iseda álkkes ja miehtemielak bále.</p>
<p>Nuorra ieddne nuolet väddjáj. Vellahij lidna, vielggis, girjak gárvojgum dimesnållånin. 160</p>
<p>Njuorakmánná gis fármenis rattes nanna ådij. Visskis jivnna vinndegin tjåhkkåhij varres ilmev allasis siejve.</p>
<p>Várddás Madame Valmondé guvnjádij Désirée bajelt suvva tjulesta fármastattijn. De gis mánáv gehtjastij.– Ij la val de duohta mánná! tjuorvvistij alvaduvá.</p>
<p>Dan ájge de Valmondé vehka ránskastij.– Árvvediv imájdalátja, tjajmádij Désirée, gåktu lik le sjaddam. Cochon de lait, tjivgatjav! Gehtjasta gis juolgijdis, mamma, ja giedajdis, gattsajdis: Almma gattsajdis. Zandrine vierttij dajt uddni biesskedit. Váj majt, Zandrine?</p>
<p>Turbádnaj tjágŋam nissun de mihát nihkkustij: –</p>
<p>Mais si, ajtu, Madame.– Ja tjierru lik de, jårkij Désirée, vaj vargga biel-jeduváv. Armand suvva duon biejve guláj gitta La Blanche goadátjis.</p>
<p>Madam Valmondé lij mánás iehtjádav váni gehtjastik. Låggŋij suvva tjuovggadamos vinndegij váttse. Njuorakmánáv snivva guoradaláj, ja de gatjádiddjen Zandrinev gehtjadij. Zandrine gis jårgijdij ålgus bäldojt guovlatjit.– Ajtu, mánná le sjaddam, ietjájduvvam, lajsadij</p>
<p>Madame Valmondé suvva äddnásis máhtsada. – Majt Armand giehttu?</p>
<p>Désirées muodo tjielgga ávvon sjaddin. – Vuoj, Armand le suohkana mihámus áhttje, jáhkáv, gå ham sujna le bárnne, gänna le ietjas namma, juska vil ij subtsasta. Giehttu niejdav dal aj luluj 161iehttset. Valla diedáv ij lulu. Diedáv dakkárijt giehttu muvva duhtadittjat. Ja mamma, duoddistij tsamá Madame Valmondés oajvev ållu guorrasis buvte: – Ij la ga avtak sijás nuktalam, ij åvvånis avtak, máná riegádime rájes. Tjabu ij Negrillonav ga, guhti mahkas lij juolgestis buolatjam besatjit bargos vuojŋadittjat. Dåssju tjajmaj Nergillonav tjiehpes skälmman nabde. Vuoj, mamma, nåv ávon lav. Hálvva suorgganav.</p>
<p>Désirée duohta hålaj. Gállasjvuodan ja bárnes diehti de lij Armand Aubigny mierrediddje ja gájbbediddje luondostis edna njuorranam. Dánen låjes Désirée nåv ávvusij, gå suvva galla sälldát iehtsij. Ålmmå snirvvidijn balláj, ájnat vilá suvva iehtsij. Ålmmå måjådattijn gis ittjij Jubmelis buorep buorissjivnnjádusáv áno. Valla Armandas ällim gábbmis, tjáppes muodo álu snirvijda vasstum dallutjis, gå lij Désiréej gijnnam.</p>
<p>Máná årodijn gålmå máno vuoras de Désirée smaredij jáhke juoga dán ájmon nihtodij sujsta siettov. Vuostak ittjij rat buojkká. Gulláj hujá oajvvadusáv. Tjáhppadij gaskan tjiegosvuodav. Rádná mälggadis båhtin guossáj váni buvtek tjielggit, manen. De gis såjtij boaddnjes imálattjat, bahábut dåmadahtjat, ittjij ga duosta oares jässkot. Ålmmå håladijn sunji de lij váni suvva gehtjak, ja tjalmijstis lij ieme gieresvuohta gájddalam. Sijdas mähtjánij, ja állis sijdan årodijn de Désiréev mánájnis váni buojkodik gåpsij. Ja vuojnnet boahttum lij bärggala vuojŋŋanissaj årjijt giehtadaládijn. Désirée vájk dal jámátjit hådjånij.162</p>
<p>Bivvalis iehkeda de lanjánis tjåhkudaláj idja-vuolppuj gárvvunam suormajisgum guhkes, silkkirussjkis vuoptajdis lájket rájda, maha oalge badjel gahtsahin. Mánná vargga rihttsot ådij Désirée stuorra, mahåŋnis dagáduvvam látjon, mij lij valjesvuoda tråvnnån ja beludahkaj satijnnagåbttjåsa vuolen. La Blanche neljadisbáhtjasj, guhti aj lij vargga rihttsot, suojmma varres ilmev mánnáj várrogisát siejvij stuorhárjjebahtuha dålggegimpujn. Désirées guoros tjalme håjet guovllin mánáv, gå gähttjalij tjielggidit ájtte murkov dal gullat birrasis lávvamin. Gehtjaj mánás guoran tjuodtjo báhttjaj, ja de ruoptus mánnásis. Akti vil ja vil akti. – Vuoj! Tjuorvvistij váni nagák sjávot årrot, váni árvvedik.</p>
<p>Varra gieloj várijnis, muodojda galmma bivvasa gålgijdin.</p>
<p>Gähttjalij hållat neljadisbáhtjatjij, ájnat ittjij vuostak bágov ga nagá iktet. Báhtja guládijn namás de bajás guovlastij ja vuojnij iemedav uksaj giejddemin. Stuorra, lidna dålggegimpov luojtij ja jegada ierijt låjdåstij vieddjis guolbe rastá tjuvdij nanna.</p>
<p>Désirée lij váni labudik. Sujsta lijga tjalme gitta njåmmum mánnáj, ja muodojs lij tjielgga balon.</p>
<p>De så boaddnjes ladnjaj tjáŋaj. Váni Désiréev ájtsak de låjdåstij bävddáj ja ruodtsigådij báhppárijt dan nanna.– Armand, gåhtjoj giellaj, mij luluj suvva tjuog-gistam, jus dal luluj ulmutjahttám. Valla ittjij ielve. 163</p>
<p>De Désirée tjuodtjánij suv lusi njága. – Armand, akti vil mahkkulastij suvva giedas doahppista, gehtjasta mánáma. Mij vidjurijt le dáhta? Subtsasta.</p>
<p>Gåpse, valla huoman tjábbát de boaddnje giedav luojtedij ja ierijt nårddålij. – Subtsasta, mij vidjurijt le dáhta! tjuorvvistij suorgganam Désirée.– Vidjura bigodi, vásstedij álkkes giellaj, mánná ij la bedjat. Vidjura bigodi dådnå illa bedjat.</p>
<p>Buojkkádijn, mij guoddalimijt lij dáhta sunji, de</p>
<p>Désirée alvaduváj vuorddemahttán buosjo nádotjit. – Gällása. Ij duohta. Bedjat ham lav! Gehtjasta russjkis vuoptajdam, rávvis tjalmijdam. Armand, diedá dajt rávvadin. Ja mujsta le náhkke guovggat, giehtoj suvva vil giehtamáddagis doahppista. – Gehtjasta giedam. Dujsta lav ham bedjadabbo, Armand, tjajmaj sieldesvuodan.– Bedjat dagu La Blanche, vásstedij niejde. Vuolgij</p>
<p>Désiréev aktu mánájnis guode.</p>
<p>Nagádijn tjálanav aŋádittjat de tjálláj Madame</p>
<p>Valmondéj balon. – Äddnám: Munji subtsasti iv la bedjat. Armand le munji subtsastam iv la bedjat. Jubmel viehkedus, giehto sidjij navti ij la duohta. Diedá så dal ij la. Jámitjav. Jámáv. Iv dal dán vuorbedissan nivá viessot.</p>
<p>Oanes vásstádus bådij: – Désiréetjam: Máhtsa sijddaj Valmondéj. Máhtsa duvva iehttse äddnásit. Válde mánátjat fáron.</p>
<p>Girje jåvsådattijn Désirée lusi de davva boadnjes dåjmadahkaj buvtij ja åvddåsis bävddáj rabáj. Gå lij 164davva dasi biedjam, de Désirée gierggen tjuottjoj ållu sjávot, bedjadin ja váni labudik.</p>
<p>Sjávot de ålmåj guobbula girje bágojt lågåj. Ittjij majdik ivte. – Vuolgáv gus, Armand? gatjádij</p>
<p>Désirée rábmásit hielles vidjurijn.– Vuolge. – Sidá gus muvva vuolgátjit? – Sidáv. Vuolge. Armanda mielas gájkviekses Jubmel lij suvva baho-jdam ja boasstot giehtadallam, vaj de návti juoktá mahkas dal mávsedij áhkástis sielov bahojdattijn. Ittjij ga desti suvva iehtse, gå váni diedek lij mäddám sijdas ja namás vuosstij.</p>
<p>Désirée gis dagu tsábbmum jårgijdij ja suojmma váttsij uksaj doajvo ålmåj luluj suvva ruoptus gåhttjot.– Hivás de, Armand, hagŋadij. Ittjij ga Armand vássteda. Dánen maŋemusát mávsedij vidjurijda.</p>
<p>De så Désirée mánás åhtsågådij. Zandrine sjievnnjis ålggolanján suvva guottadij. Désirée de jivna giedas mánáv váldij váni buojkodik ja goades vuolgij. Ierijt låjdåstij stuorra ejkaj åvsij vuolen.</p>
<p>Dáhta dáhpáduváj gåldådisá guolmudahkan.</p>
<p>Sjávodis bäldon vilá negroa lidjin bomhullojt tjoaggemin.</p>
<p>Désirée ij lim asidis, vielggis biktasijdes jali ga loabátgábmagijdes målssum. Sujsta lij oajvve rihttsot, ja bäjvádahkan de russjkis vuopta gållen guojttin. Ittjij de gåbdes, sjallis rahtev váttse mälggadij Valmondé 165sjattadahkaj, ájnat vájaldij ávtas giette rastá. Sjattoj bátsidisá de sujsta rasjes gábmagijda tjáŋadam lidna juolgátjijt rájggin ja sliggot gajkudin asidis vuolpov.</p>
<p>Gádoj de ruogojda ja guvnnjosáljajda, maha suohkadin sjaddin tjiegŋalis bayoun, välmmán. Ittjij ga de dåppet desti máhtsa.</p>
<p>Muhtem vahko maŋŋelattja de L’Abrin imálasj dáhpáduváj. Sjalla njámaduvvam goade duoge sjaljon buollidin stuorra dålåv. Armand Aubigny tjåhkkåhij gåbdes boadáldagán dáv sjuttev várddahimen. Juogatjij gallegasj negroj gálvojt, majt boaldedij.</p>
<p>Tjáppes sálljagierkkamav aktan gájkka guojttelis hervatjijgum bálkestin dållåj, gåsi juo lidjin ihkeva árvulasj mánnábiktasijt luojttám. Ja de buktin silkkivuolpojt, duodden fludjalis ja satijnas goaroduvvam vuolpojt, ja adjáj girjajt ja girjjahervajt, måhkijt ja gistájt. Corbeille, suoggŋovattás, lij de galla sierra lágásj årrum.</p>
<p>Maŋemusát girjátjij tjoahkkátjav boalldin. Désirée májnedis tjállusattjajt, majt lij sunnu giládime ájge Armandaj rádjam. Avta bátsidis vil lij lådan, massta girjátjijt gávnaj. Ájnat dáhta ij lim Désirées. Ienni de lij oasse iednes áhttjásis tjállám girjátjis. Davva lågåj. Ieddnes Jubmelav gijtij boadnjes gieresvuodas: – Valla gájkin åvdemusán, tjálij, de idja-biejvve gijtáv buorre Jubmelav, gå le iellemijdema dahkam, vaj munnu gieres Armand ij goassak diede suvva iehttse ieddnes le barsas, mavva oarjjevuohta vájvet. 166 <em type="bold">katherine </em><em type="bold">manSfield </em></p>
<p>Ådå Selándan riegádam</p>
<p>Katherine Mansfield le dåbdos novällatjállen. Bájnnám le dálásj ájge novälladájdav. Juska dal nuorran jådij Ieŋlánndaj, de muhtem subttsasa giehttu Ådå Selándas, dagu dán girje</p>
<p><em type="italic">Nissun oassásin </em>. Dakkár giehton gåvvit lánda sebrudagáv, hásstalusájt ja sieradusájt dagu ådåårruj ja maoriaj gaskan. Mansfield tjálij ulmutja mielas aj, de návti hiehpá modernissmaj. </p>
<p>Mansfielda novella doajmmi rievdde birrusijn.</p>
<p>Impresjonisma láhkáj de tjuovgga ja dåbdo bájnni dáhpádusájt. Dákkár birrusin de gåvvit mielav tiebmán tjáledijn lahkavuodas ja gaskas, ja gåktu le aktu rijbbat, ja gåktu guhkes aktuvuohta bájnná ulmutjav. Mánájs subtsastiddje novella usjudahtti, gåktu mánájt vuojnnep ja giehtadallap, ja tjabu soajtti vuosedit, gåktu mánná väráldav vuojnná ja ájádallá. Katherine Mansfield riegádij 1888 boandás ådåårrovehkaj, jámij gis 1923 Frankrijkan. <em type="bold">niSSun oaSSÁSin </em>168 </p>
<p>Ålles biejvev lij sieldes báhkka. Rådasj ednamav båsudij. Båvnijt tjäloj ja rahtebälláv njágaj, vaj vielggis dumev midjij hájedij, muodojdisema bårggålij. Dähpoj de dubme ja sagŋedahtij mijáv gåjkujnis. Råse demudin åvddån gåså ja ruso. Noaderåsse lij skihppám. Stuorra, njuosskis hávve tjoajve vuolen báktjij. Muhttijn ganugastij ja oajvev maŋus jårgijdij. Gehtjaj mijáv mahkas dal tjierrumin ja sjnjitjádij. Galla tjuohte urjá ritjádin. Håmågisán de urjá muvva mujttádahttin slidjatjálanis, mij ilmev vuolev sárgoj. Vuojnijma dåssju båvnijt guorralakkoj dåhku mälggadij, alek orkidejaj dieblijt, ja hievneviermij gåbttjåm manukabiesstagijt.</p>
<p>Jo åvdemusán rijddij. Gárvvunam lij alek galateas-kirttuj, koarddabåvsåjda ja rijddimgábmagijda. Tjiebedij lij tjadnam vielggis lijnev, gånnå lidjin ruoppsis dieble, vaj de vuojnnuj njunjestis luluj varddám. Guovggis vuoptaj duhpo givnnjahin gajbbagahpera vuolelt. Sjkávtjájt njunjes vuolen ja gulmmeguolgajt gåjt nabdijma guovggadin. Sujboj gåjt sádalin ja mudárdij. Ij lim akti ga dán biejve lávllum:</p>
<p><em type="italic">Iv berusta, i gus vuojne, Áhkám ieddne åvdånim le! </em>169 </p>
<p>Vuostasj biejve máno rájes lijma váni davva gulák ja juonen muodanijma sjávodisvuodastis. Jim báldanim rijddij guovggat dagu kloavnna. Sujsta lijga tjáhppis tjalme savddam, ja njuoktjamijnes luvvadaláj baksimijt. Gárvvunam lij bivddeskirttuj ja ruvddabåvsåjda, majt lij ålemij tjadnam bårågahttám liertteavijn. Jurra de lijma majdik sáhkadam idedisguoksu rájes. Biejvveguovddela lijma svarkkam garralájbátjijt ja aprikuvsajt semsa jågåtja gátten. – Tjoajvvám gullu låtte vuogŋan, moalgedij Jo. Na de, Jim, juohkusa sluogas báhttja: Gånnås le de dal dát duv giehttum oases? Na, diedon, vássteda, diedáv buorre oassásav, gånnå le jågåsj ja råsijda gärdda. Davva oahppásam äjggu, dunnuj gis buollemvijna ruvsav gálggi, åvddåla háhppit giedas buorástahttet. Galla gåjt de luluv dan bájkkáj jåvsådit, nåk njunjágahttema diehti, luohtedav galla bágojdisát, buoragit ham diedá, valla...</p>
<p>Jim tjajmaj: – Ale dan nissunav vajálduhte, Jo.</p>
<p>Sujna li alek tjalme ja visskis vuopta. Dunji juo iehtjádav jáhttá, åvddåla háhppit giedas buorástahttet. Tsåggåla dájt diedojt bijppasit ja suovasta.– Báhkka duvva vuohpalahttá, javlaj Jo. Valla buolvajisgum gåjt råsev diebttjistij. Njålgåjma åvddålij. Månnå gis nagerduvviv ja juoŋga lágásj goavsos niegon gulliv råse ettjin åvvånis åvddåna. De gis lidjiv stoagosråsen, ja äddnám munji bielkij bahás dumev dåbe máhtas hájedimes. – Gålådam la máhta girjav, gulliv suvva, ja de råsev gárrasijs 170råhttistij. Rägádiv smareda. Jim muv bajelt guvnnjahij hárde måjåda.– De lij galla de aj juoga, javlaj. Duosstuv jurra de duvva. Majt dagá? Almajda gus ravggi?– Ittjiv! moalgediv oajvám bajedattijn. Jubmelij gijtto, gå dal juosik jåvsådip.</p>
<p>Dievá rabdan lijma, ja vuollelin gis lij whare, maori-goahte. Dähkkon vuojnijma bárvagis ruovdev. Goahte lij sjaddogárden hálvva mälggadin rahtes. Dan rastá lij stuorra gärdda ja jågåsj, ja muhtem nuorra siergga. Alek asidis suovva whares badjánij. Dåhku guovlastattijn ájttsiv nissun ålgus bådij. Suvva tjuovojga mánná ja ällobena. Nissun mielastim guottij tjáhppis soappev. Midjij siejvij.</p>
<p>Råse tjuosskun maŋemus gaskav. Jo gajbbaga-hperav nuolaj, tjuorvoj, bivtjedij ja ham de lávllogådij: – Iv berusta, i gus vuojne... Balvajs gis biejvve slierggij ja sjnjibtjoj dáv dajvav. Bájtij nissunis visskis vuoptajt, loavkkahiddje firkkalav ja suv adnalam birssov. Duohkásis mánná tjiehkádij, ja visskis bena gis, slurjjohårtte, ruoptus wharej sjnjuvgedij siejbbe juolgij gaskan. Råsijt gåtsajma ja ednamij lávkkijma.– Buoris! tjuorvvij nissun. Dijáv jáhkkiv gålmmån hábagin. Mánnám lusám viehkal. Ieddne! javllá. Gålmmå russjkada li boahtemin dievas vuolus, giehttu. Ja månnå boadáv ålgus gárvvásin, galgav didjij sárnnot. Hábaga så de littji, giehtov mánnásim. Vuoj, hábagijt dáppen, ehpit lulu åvvånis árvvedit.171</p>
<p>Mánná midjij tjalmev bigodij nissuna duoges ja vaden gáhtolij.– Gånnås le gállasjguojmmát? gatjádij Jim. Nissun ramkodij ja snirvvij. – Sávtsajt biesskedimen. Mánov juo. Ehpit gåjt de diehki bátse? Dálkev buktá.– Majt val de, javlaj Jo. Aktu gus de la dánna, áhkká?</p>
<p>Tjuottjoj åvdånimme firkkala hielmev máhtso ja avtas nubbáj guovla nälggás låtte láhkáj. Ájádus, gåktu Jim lij Joj sujsta gielestam, muvva måjudahtij. Sujsta lijga tjalme ajtu alega, ja vuopta lidjin ajtu visskada, ájnat vaste. Goammbalis hábmen lij. Suvva gehtjadaládijn de mahkas firkkala vuolen lidjin dåssju soappe ja hárpo. Åvddåbáne lijga luojttám, gieda lijga ruoppsada ja gänodime. Tjágŋam lij duolvas lierttegábmagijda.– Vuolgáv råsijt gärddaj luojtátjit, moalgedij Jim. – Soajttá gus dujna linádahka? Poi le ietjas njuosskis oadtjen ruohkkam!– Vuorddelaste! Nissun båttåtjav sjávot tjuottjoj.</p>
<p>Njunnjerájge sujsta galjojga vuojŋadijnes. De rihtjogådij: Alluda ganugu... ehpit galga diehki báhtset. Iv desti gärddasim avtak luojte. Joarkkit. Mujna älla mahkka!– Vaj de nåv! sjuohkkij Jo. Muvva duobbelattjaj sjáhtjalij. Sujsta li ban hálvva jierme luojttám, tsamáj. Ilá ålov aktu årrum, árvveda ham, javlaj alvot. Vuoseda sunji berustimev, de gåjt jiermodittja.172</p>
<p>Ájnat ittjiv viertti. Nissun iesj jiermoj. – Na, báhtsit de! mudárdij ja ålgijdis råhttistij.</p>
<p>Munji de jårgijdij: Buvtitjav dunji linádagáv.– Buorre, vuojdav månnå de råsijt. Säbrrálakkoj gárdev váttsijma. Kålajt sjaddadij bálggá bällájn. Hapsijdin oabme bassamtjáhtjen. Giedjega lidjin ruoppsisjårbuga ja nellikráse. Unnes sjaljutjav lij paua-sjkáltjojgum tjuolldám, mánátjij dávk, mánná ham iednes duoges dåhku viehkalij ja ruoggagådij ednamav smållånam bivtastsibrunijn. Visskis bena lij viellidam uvsa sjielmmáj ja dihkijt gáskij. Nissun davva tjievtjastij.– Gar-r, mähtjána, hårtte. Sadje le ruojttsen. Iv la háhppidam uddni rádjat. Biktasijt lav siejggim. Tjáŋa goahtáj.</p>
<p>Ladnja lij stuorre. Siejnijt lij oabme ieŋŋilsa tidni-gijgum gåbttjåm. Rådnik Victoria ávvudibme lij vuojnnet ådåsamos tidnik. Bievden lij siejggimfiello ja bassamgárre. Muorralihte. Råsevuoptajs sjnjisjkoduvvam tjáhppis dimesnållån. Ja vil smållånam tjanástjåhkuna siejne vuosstij. Vuoná bajelt lij hilldov gåbttjåm tjuovggisruoppsis báhppárij, vil de hiervvim gåjkkåm rásij- ja gájtsagisájgum, tjabu stáhttaminisstara Richard Seldona bájnnogåvåjn. Niellja uvsa lidjin lanjás. Akta dávk oassásij doalvoj, ussjoliv hapsa diehti, nubbe dal sjalljuj goade duogen, ja goalmáda tjadá oademlanjáv ájttsiv. Danna tjuruga sjurrin rábe vuolen. Darvvebáhppárijt ja gåjkkåm habjjarásijt lij vinndekgåbttjåsijda gatsostam.173</p>
<p>Aktu allasim lanján lidjiv. Nissun lij oassásin liná-dagáv viedtjalimen. Gulliv dannák duolmoj allasis mudárda: – Juonná le galla, gåsis så lik luojtteliv? Sálltegurkaj duogen vájbi. Ij huoman. Dan båttå månnå bävddáj sajev rádjiv ja tjåhkkidiv. Juolgijdam ruossot biedjiv. Gerdas gulliv Jov lávllomin ja Jimav doarromin luojttalimgoade tjådijt ednamij. Guolmudatjáj. Ådå Selándan älla guoksu, ájnat imálasj bielletijmma, gå gájkka le vuovnnán. Baldedahttá, dagu dal ájmo bahás hekka ednamin váttsatji ja sjlehtji gájkajda. Aktu allasim lanján tjåhkkåhattijn suorgganiv. Nissun nuppen lanján så de ájgev gålådij åtsådijnes. Majt så lik danna dagáj? Akti mielastim gulliv giedajt sjpiedtjij bävddáj, akti gis hagŋadastij gåssusin tjåddågav rájnnista. Tjuorvvistam luluv gáhtjada! Ájnat ittjiv majdik tsuvke.– Jiesstánam, gåktu viessu! usjudiv. Dánna dal biejves bäjvváj årrot dal duon tjivga ja hårte siegen. Gå lik siejggimis berus. Biedalam ban, diehttelis le biedalam! Man guhkev så de dánna lisj årrum. Gåktu luluv suvva ságájdahttet...</p>
<p>Dalloj nissun oajves uksarájge guovladij: – Majt sihti? gatjádij.– Linádagáv. – Vuoj, vajálduhttiv. Dála, sálltegurkaj åvdån lij. Munji ruvsav gálggij. – Vájbbam så de littja! Sidá gus lájbátjav iehkedis-biebbmon? Njuovtjav lisj aj oassásin, ja luluv dunji kålav málestasstet.174– Buorre, måjudiv sunji. Buvte gärddaj, ja buvte vil mánáv iehkedisbiebbmuj.</p>
<p>Oajvev sjavnnjelastij ja baksimijdes tjavggij: – Iv. Iv galla. Rájav mánáv lusásihtte biebmojgum ja mielkijn. Luluv gus vil duoddelájbev ihttátjij rádjat?– Gijtov. Uksabälláj tjuottjadij. – Man vuoras le mánná? – Gudájagák javlajda. Hálvva masjval lij duonen ja dánen. Mujna lij sadjo mánov riegádime maŋŋela. Mánná gis skibáj, dagu dávdda luluj njåmmum.– Ij la duv lágásj. Farra áhtjes muoduk dávk. Dagu nissun lij midjij vuornodijn rihtjum, de munji aj ritjoj: – Ij, ij galla! Ållu ietjam siehke! Juohkka huohppelasj luluj davva ielvvet. Boade goahtáj, Else, hiejte dibágin bállemis.</p>
<p>Jov iejvvijiv gerda badjel guotsadattijn. – Majt mälldo oassásin dahká? gatjádij. – Iv diede, ittjiv snuokka. – Na, vájku gåktu. Jim le dunji bälkkám. Majt la dán rádjáj duoppsim?– Nissun ittjij gálvojdis gávna. Vuoj lijka, dådnå la galla sluogas!</p>
<p>Jo lij basádam, luvvam vuoptajdis rájddam gállo rastá, ja skirto nali gárvov boalodam. Snirvvij.</p>
<p>Jim mujsta linádagáv doahppistij. Manniv de gerda gähtjáj, gånnå sierga sjaddin, ja jågåtjin basádiv. Tjáhtje lij tjielgas ja gájkin lines. Sämol ja ruogo gáttij milta sjaddin, gåggu aj vielggis såpptå 175tjåhkanij. Vellahiv tjátjen muorajt gehtjadalá. Muora sjávvunin, sjåvvalasstin, vaden sjávvunin. Ilmme suollnen hapsijdij. Nissunav ja mánáv vajálduhttiv, desik luojttalimgoahtáj máhttsiv. Jim vellahij dållågátten duollde tsitsivávvav gehtja.</p>
<p>Gatjádiv, gånnås lij Joe, ja jus mánná lij iehke-dismállásijt buktám. – Håv, moalgedij Jim. Jårgijdij almmáj guovlatjit.</p>
<p>Ittji gus ielve, makta Jo tjävloj? Munji moalgedij, åvddåla wharej vuolgij: Hijtta lijka! Tjáppep gåjt lisj ijá tjuovgan. Huoman, báhttja, nissuna oadtje le gåjt!– Galla så de gidodi Jov nissuna negujn. Adjáj muvva.– Gulá lik. Ittjiv gielesta. Niellja jage li dallutjis, gå dággu manniv. Guokta biejve årruv dánna. Sijda isedijn rádnastalliv Allegátten. Hávsskes, stuorra boaddnje. Giella dagu dudna. Nissun gis bárradärnnon bargaj dåppen. Tjábbe dagu budtjasis dagáduvvam. Råsse dággu juohkka nuppát vahko gävllasav giesij, åvddåla ruovdderájdov Napiera milta rádjin, ittjij ga nissun astijda gávkalussjat. Munji akti åskeldij diedij tjuohteguoktalågevihtta vuoge tjulestittjat.– Vuoj, hiejte lijka, Jim! Ij la desti dat nissun! – Diedon le, iv la gåjt hämssárasstám. Jáhkáv boaddnje le jåhttåm ja suvva guodám. Sávtsa li dåssju gällása. Vuoj lijka iellemav! Dálla gåjt dággu båditji dåssju maoria ja hoavke!</p>
<p>Guolmudahkan vuojnijma mánás firkkala hielmev.</p>
<p>Gáhtjadij mijá lusi boartte giedan, mielkkeskiello gis 176nuppen. Boartes biebmojt duobbmijiv. Mánná hájn guoranim tjuottjoj.– Boade diehki, javlaj Jim. Mánnáj tjuvdijdis sjpiedtjistij.</p>
<p>Mánná duobbánij Jima lusi. Luojttalimgoade garra tjuovgga dejvaj suvva. Häjos, unnagasj tjivgga, gänna lidjin tjuorggis vuopta ja guovggis tjalme. Rähttsot tjuottjoj tjoajvve åvdemusán.– Majt gis biejvijt dagá? gatjádij Jim. Gadnjalav tjiehtjerattjajnis sihkkolij, gehtjaj Jimav moalgeda: – Tjuorgav.– Nåv gus? Majt tjuorga? Dibde bieljijdat årrot! – Gåvåjt. – Masi? – Vuodjabáhppára bähkátjijda ädnám tjálanijn. – Vuoj! Moadda bágo avta bále! Jim tjalmijdis sunji jållerdij. Bä-sávtsajt ja mä-gusájt gus?– Na, gájkav. Tjuorgav dijáv, gå lihpit vuolggám, ja dijás råsijt ja luojttalimgoadev, ja dal duovva. Munji giejgij. Duovva váni biktasahtá jågåtjin. Gehtjadiv ham suvva, gåsstå ittjij muvva ájtsa.– Edna gijtov. Tjiehppe la dådnå, javlaj Jim. Gånnås gis áhttját?</p>
<p>Mánná vuollebaksimav gálggij: – Iv giehto, iv muodojstihtte berusta! Nuppev bieljev goahpedatjáj.– Dála, javlliv. Válde boartev, máhtsa sijddasit, giehto nuppe ålmmåj de dal bårråp.– Iv sidá. – Dujsta bieljev råhttistav, jus i, nihtij Jim.177– Håv! Giehtov äddnáj. Giehtov äddnáj. Báhtarij de mánná.</p>
<p>Båråjma gallánibmáj ja suovastatjájma juo, åvddåla</p>
<p>Jo máhtsaj. Sådnå lij bivvasin ja dudálasj. Buollemvijna ruksa giedan.– Juhkke, guovtes! tjuorvvistij ruvsav allagin siej-vedijn. Dála, gurggalihtte guvsijdiseda. – Tjuohteguoktalågevihtta vuoge, mudárdiv Jimaj. – Majt javlli? Vuoj! Åro sjávot! javlaj Jo. Manen agev muvva hárdá? Hoalmmeda dagu tjivgga ájllekskåvlå mállásin. Nissun mijáv gåhttju dåhku dán iehkeda nåk ságastalátjit. Månnå, giedajnis siejvij, suvva hoalájdahttiv.– Jáhkáv de dasi, tjajmaj Jim. Giehtoj gus, gåsi boadnjásj le vuolggám?</p>
<p>Jo bajás guovlaj: – Sávtsajda! Gulli ham dådnå, hubik!</p>
<p>Nissun lij lanjáv rádjam, tjabu hiervvim nellikrásij gimpujn. Måj nissunijn tjåhkkåhijma bievde gietjen, Jo Jimajn gis nuppen. Ulljotjuovgga lij mijá guovddelin. Buollemvijna ruksa ja glása, ja tjáhtje. Mánná gis lij de buolvvedam gáre guorraj, dan nanna vuodjabáhppárij tjuorgatjit. Ussjoliv gávkas láhkáj gähttjalij gus jågåtjin dáhpáduvvamijt tjuorggat? Valla Jo duolla diedij sjävnnjadis. Nissunis lidjin vuopta duoggum, goabbák nierraj lij ruoppsis dieblle ihtám, sujsta tjalme jilájga, ja árvvedijma såj Jojn juolggidalájga bievde vuolen. Målssum lij alek firkkalav vielggis calicovuolppon ja tjáhppis skirtton. Mánáv lij hiervvim 178alek satijnnamåhkijn vuoptajda. Lanjá muovvasin, gånnå tjuruga rábe vuolen sjurádallin maŋenagi bävddáj ravga, de suojmma gárragådijma.– Na, gullit dal, tjuorvvij nissun tjårmåjnis bievdev tsábme. Guhtta jage dássta åvddåla válldujiv ja niellji lav dallutjis tsuovkkanam. Javlav boaddnjáj, de galla javlav, majt jáhká dánna dagáv? Jus lulu vaden Allegátten, de luluv duvva mánáv gåddemis oajtedit. Giehtudaláv sunji mujsta le sielov smållim ja nägov bäjsstám, manen vil, oarev lav åhtsåmin.</p>
<p>Nissun oajves giedajisgum adnalij ja mijáv guob-bulij. Spájtta hållagådij: – Vuoj, muhtem biejvijt, tjabu mánojt, de guláv bágov oajvenim skuollamin gätjo ájgev: Manen! Muhttijn valla berunijt málestattijn rujtas låhkev låggŋiv dajt tjuoggistittjat, ja de hähkkat gulláv: Manen! Vuoj! Iv gulá berunijt jali ga mánáv, ájnat... ájnat... mahkkulij. Árvvedittja gåjt, majt guláv, Mr. Jo.– Árvvedav, duodastij Jo oajves ruohka. – Gássjel le munji, guvnjádij nissun bievde badjel, gå ilá aktu báhtsiv. Ja gå gävllasa hiejttin boahtemis, de boadnjátjam duolla–dálla muhtem biejve gádoj, muhttijn vahkojt, ja navti muvva guodij oassásav dåjmadittjat. Ja de máhtsaj dudálattjan dagu viejek jågåtjin. Vuoj, buoris, giehttogådij, gåktus vieso. Vatte munji tjullav. Muhttijn gis hálvva moasjádiv, vaj de vaden vuolggelij. Ja jus de suojmmuv, de vuordij, desik muvva nagáj báddnudit, ja de moalgedij: Hivás 179de, vuolgáv dal. Jáhká gus de nahkiv suvva dáppen bisodit? Ittjiv ban!– Ieddne, njissalij mánná. Gåvåv lav tjuorggam duojs dieván, ja munnuv bednagijn dáppen vuollen. – Åro sjávot! moalgedij nissun. Eldagis lanján sjnjibttjolij. Gulájma átjegav juhtsamin.– Vijmak luojtij, moalgedij Jo. Dale dahta le oajvenim årrum juo gålmmå biejve.– Gånnås goade iset dálla? gatjádij Jim várrogisát. Nissun hagŋadastij oajvev bävddáj guvnjáda: – Jim, sådnå le sávtsaj lunna ja muvva vaden guodám, luojitjij.– Dála, válde glásav, javlaj Jo. Buorádussan, jugesta vil! Ale åvvånis visjá tjierrot gájddam boadnje diehti. Vuoj, Jim, hijta hubik!– Mr. Jo, javlaj nissun tjalmijdis skirtujnis sihko.</p>
<p>Buorre ålmåj la dådnå, ja jus mujna luluj tjiegosvuohta, de luluv dunji åskeldit. Jugestav de.</p>
<p>Juohkka oasjádimes eldagis garraj ja átjek lahkanij.</p>
<p>Måj Jimajn årojma sjávot, ittjij ga mánná sajestis labáda. Ienni de njuoktjamav gálggij ja báhppárav båsoj tjuorgadijnes.– Aktu allasim årrot, giehttogådij nissun Joj, guhti ruopptot avtaj tjalmijgum guovlaj. Ja vil de diehki dähppum vuontsá láhkáj. Jo giedav gálggij bievde rastá ja suvva giedas doahppij. Juska dal gieda ejga la vuogas sajen tjátjev ja buollemvijnav lagádattijn, 180de bátsijga dagu dabbmiduvvam. Tjuodtjániv máná lusi. Mánná dalá lubtsaj dájdas nali munji snirvvi.– Ale gehtja, javlaj. – Vuoj lijka, hiejte lik! Jim munnu lusi bådij.</p>
<p>Nuohkásav gárajma, vaj mánáv miellodijma munnuj gåvåv vuosedittjat. Suv gåvå lidjin galla imálattja ja vaste. Sluogas bieriga dahkam bierigis dájdda. Ittjiv ban de guoktálatta mánás miella skibáj. Midjij gåvåjdis vuosedattijn de buosjoj sieldes vájmmelin, tjajmaj ja doargestij, giedajdis sierrij.– Ieddne! tjuorvvij. De dal tjuorgav dájda, majt buorggu tjuorggamis! De dal!</p>
<p>Nissun bievdes gáhtjadij máná lusi ja sujsta oajvev spähkkalij. – Dåsskålav duvva hájn vil, jus vil duosta dakkárijt iktet, rägoj.</p>
<p>Jo lij ilá gárramin majdik ájtsatjit, ájnat Jim nissunis giedav jåvsåj. Mánná ittjij njigáda ga. Duobbánij vinndegij ja darvvebáhppáris tjurugijt tjoaggegådij.</p>
<p>Bävddáj máhtsajma. Måj Jimajn avtan gietjen, nissun guovtes Jojn oalggálakkoj gis nuppen. Gulldalijma átjádálkev, nåk moalgádalájma: – Dale lij galla lahka. Duola hájn åssju. Ja de Jo, gå garrasit bávkedij: – De lijka ållijma. Másjasj de. Ja de gis rásjov gurggalij, luodagin gulluj ruovddedähkkov dejvadijn.– Dánna gåjt lulujda idjadit, javlaj nissun. – Ajtu, guorrasij Jo. Árvvedahtte diedij, majt dagáj.181– Buktit gálvojdihtte luojttalimgoades. Dådja nåhkåstihppe oassásin máná siegen. Hárjjánam le danna oadátjit, ij ga dunnuj hárrusa. – Vuoj, ieddne, ittjiv ham goassak, tjumbádij mánná.– Hiejte gielestimes! Ja de Mr. Jo ådus dán lanján. Ajpigin gulluj, ájnat dåssje gähttjalit sunnuv ganu-gahttet. Ilá dájs almajs lijga. Nissuna guovlodattijn, gåktu dahkat, de Jo dannák tjåhkudaláj imálasj alvvusin ja ruoppsadin. Sujsta lijga tjalme båhtånam, ja njunnjevuolsjkávtjájdis gesudij. – Vatte tjuovgav, javlaj Jim. Gärddaj lav. Guovtu manájma. Rássjo munnus muodojt sjvisjkoj. Ednam tjuovgaj, dagu giedde luluj buollám. Tjivgatjij láhkáj dullujma, mahkas lulujma radjárasstám. Tjajma tjuorvojma goabbák guojmmásimme. Máhtsajma maŋenagi wharej, gånnå mánná lij juo oassása duostudagá nali látjov dahkam.</p>
<p>Nissun munnuj tjuovgav buvtij. Jo ietjas gálvojt</p>
<p>Jimas váldij. Uksa lij dal dahppot.– Buorre idja, gájkka! tjuorvvistij Jo. Mådja Jimajn de tjåhkkidijma berunvuossajda.</p>
<p>Ejma nagá hiejttet tjajmmamis, juska lulujma iellema vádán årrum. Löhka ja tjårbiele dähkkos gahtsahin. Ihka gåsi guovlastijma, de vuojnijma <em type="italic">Camp Coffee </em>-májnnusijt ja tjáhkkobiergojt. Dajda giejgijma, gähttjalijma låhkåt dievva tjajmmusijs ja njahkkasijs. Mánná munnuv duostudagás guobbulij. Oadádagáv ierijt bálkestij ja guolbbáj tjiellij, gånnå 182de rávvis idjavuolpujnis tjuottjoj. Juolgijnis nuppev ruvvij. Ejma sujsta berusta. – Massta tjajmmabihtte? gatjádij muoden. – Dujsta! tjuorvvistij Jim. Duv ruoppsis máttos, tjivgga. </p>
<p>Mánná de moarádij ja giedajgum siejvvegådij: – Ähppe val galga mujsta tjajmmat, biessegábmaga!</p>
<p>Jim gis mánáv lågŋolastij ja duostudahkaj luojtij.– Oaddá dal, bivtjudallásj. Jali tjuorga. Dála tjálan, ane vájk ädnát rieknikgirjev báhppárin.</p>
<p>Rássjon gulájma nuppe lanjá guolbev gitjárdimen</p>
<p>Jo njágadijn dan rastá. Uksa rahpusij, dahppusij.– Aktuvuohta, tsamádij Jim. – Tjuohteguoktalågevihtta vuoge... Vuoj! Suddilme vieljatjam!</p>
<p>Mánná girjes bielev gabestij ja munji håjggådij. – Dála, javlaj. Dávva dagáv iednev delbastittjat, gå muvva dunnu sähkáj biejaj. Tjuorggam lav, majt buorgoj goassak tjuorggamis. Tjuorggam lav, man diehti nihttá muvva vuohtjet! Iv vieleda! Iv vieleda!</p>
<p>Tjuorggam lij nissunav, guhti ålmmåv birssujn vuotjij ja de sunji råkkev bálij.</p>
<p>Tjiellistij duostudagás guolben gissjvurittjat gatt-sajdis gáske.</p>
<p>Mådja Jimajn gåtsijma biejve mårijdibmáj tjuorgas guoranimme. Viertostij, mánná oaddáj garrasit vuojŋa. De tjuodtjánijma ja suolevuolev whares sjnjuvgedijma gärddaj. Bieddjis balva gårvvun tjuovggisruoppsis almen. Gálos rådasj båsudij. Ilmme luvva rássen 183hapsijdij. Jur sádalij gahppadattijn de Jo whares idij. Munnuv siejvij vuolgátjit.– Dunnuv maŋŋelattja jåvsåv, tjuorvvij. Gávajma rahten, de lij gis bájkke gáhtum.184</p>
<p><em type="bold">Wolfgang </em><em type="bold">borChert </em></p>
<p>Tyska</p>
<p><em type="italic">Trümmerlite- </em><em type="italic">ratura </em>tjálle Wolfgang Borchert le dåbdos buojkodimes Tysklánda vidjurijt nuppát väráltdoaro maŋŋela. </p>
<p><em type="italic">Trümmerlite- </em><em type="italic">ratur </em>, sábmáj <span type="quote">“bátsidisgirjálasjvuohta”</span> vuoset, gåktu Tysklánda álmmuk hähttuj bierggit doaro maŋŋela, ja gåktu viessun bátsidisáj guovddelin. Ittjij háhppida ålov tjállet, valla dåbddusamos tjálos le vuosádus </p>
<p><em type="italic">Draußen vor der Tür </em>. Dáhta giehttu, majt sijddaj máhttse soldáhtta åtsådallá, gå dal dahpas uvsaj åvdån hähttu tjuodtjot. </p>
<p>Borchert tjálij aj novellajt dat ájges, ja le buorre buojkulvis giehtodijn, mij le tyska</p>
<p><em type="italic">Kurzgeschichte </em>. </p>
<p>Dán girje guokta subttsasa libá dakkára. Tiebmán älla dåssju bátsidisá ålggon, valla adjáj mielan. Borcherta tjállusijs låhkå, makkár bäjstojt nasjonalsosialissma le guodám ulmutjij. Giehttomvuohke le álkke njuolgga giellaj. Wolfgang Borchert riegádij 1921 ja jámij 1947. <em type="bold">ijÁjt gåjt tSiebana ådi </em>186 </p>
<p>Aktugasj muvran lij rájgge, mavva árraiehkeda bäjvádahka alekruoppsadin bájtij. Dubme fievaj tsäggahiddje rádes bijppabátsidisáj gaskav. Ruge åjdåmiehttse nåhkåstij.</p>
<p>Tjalme lijga tsápptsot. Akti ga vil sjevnjudij. Ielvij soames lij ladnjaj tjágŋam åvddåsis sjávot ja suolev tjuottjadittjat. – De littjav boahttum! ussjolij. Valla rammkalastedijn de ájtsaj dåssju häjot gárvvunam ruojdajt. Daha hálvva roahkkahijga åvdånis, vaj gaskav vuojnij. Duostaj guovlastit juolgij badjelij, vuojnij vuorrasap ålmmåv. Sujna lij nijbbe ja boartte giedan. Ja ednamasj suormmagietjijn.– Oadá gus dánna váj majt? gatjádij ålmåj suvva oajvvetjuhpas vuolus gehtjada. Jürgen ramkoda bäjvádagáv ålmmå ruojdaj gaskas guovlaj ja javlaj: – Iv, iv oade. Gáhttimin lav. Ålmåj nihkkustij: – Na, danen lisj de dåt soabbe?– Le, vásstedij Jürgen buosjet ja soappev doahppij. – Majt de gáhtti? – Iv máhte giehttot. Gitta soappes adnalij. – Biednigijt gus de? Ålmåj boartev luojtij ja hijtama guorav nijbijn siejvij.– Iv, älla åvvånis biedniga, giehtoj Jürgen álbeda.</p>
<p>Ållu iehtjádav.187– Na, majt lik? – Iv máhte giehttot. Iehtjádav gis. – Na, ale de. De iv ga dunji subtsasta, mij le muv boarten. Juolgijnis ålmåj boartev diebttjistij. Nijbev máhtsastij. – Håv, árvvedav má månnå, maha li boarten, moal-gedij Jürgen berustik. Kanijna biebmo.– Vuoj lijka, ajtu! javlaj alvaduvvam ålmåj. Sluogas birek la ham. Man vuoras?– Avtsejagák. – De så tjabu avtse. De má buvtá, man ållo le gålmmå gierde aktse?– Diedon, vásstedij Jürgen. Ájgev gålådittjat vil duoddij: – Ållu álkke låhkåt. Ja guovlaj ålmmå ruojdaj gaskav. Gålmmå gierde aktse gus? akti vil gatjádij. Guoktalågegietjav. Buktiv dalá låhkåt.– Duolla, javlaj ålmåj. Jur dan ållo kanijna li mujna. Jürgenis njálmme jårbudij: – Guoktalågegietjav gus?– Boade gehtjatjit. Moattes li vilá tjivga. Sidá gus? – Iv ham máhte. Vierttiv vilá dánna årrot gáhttimin, javlaj Jürgen guoktálatta.– Gätjo ájgev gus? gatjádij ålmåj. Ijájt gus aj? – Ijájt aj. Gätjo ájgev. Agev. Jürgen gehtjadij roahkogis ruojdajt. Juo lávvodagá rájes, sjuohkkij.– I gus de valla goassak sijddaj vuolge? Båråstit gåjt hähttu muhttijn. Jürgen giergev låggŋistij. Danna lij lájbbebielle. Ja metállaskáhppo. – Suovasta gus? gatjádij ålmåj. Le gus de bijppa?188</p>
<p>Jürgen vil garrasappot soappes adnalij håla: –</p>
<p>Gurppiv. Iv bijpas berusta.– Suddo, moalgedij ålmåj boarttáj guggŋida.</p>
<p>Kanijnajt gåjt lulu boahtám gehtjatjit ållu sietton. Tjivgajt galla. Márjju lulu fáronit avtav válldám. Majdis i besa dáppet ierijt. – Iv, javlaj Jürgen håjet. Iv, iv de. Ålmåj boartev váldij tjuodtjána. – Na de, gå állis viertti diehki báhtset. Suddo. Ja de jårgijdij. – Jus dal i muvva biehte, moalggelij Jürgen: Tsiebanij diehti. Roahkogis ruojda lávkkistijga ruoptus suv lusi. – Tsiebanij diehti gus?– Jur. Jábbmegijt bårri. Ulmutjijt. Dajs ham viessu. – Guhtimusj navti javllá? – Åhpadiddjema. – Ja dådnå gus de tsiebanijt gáhtti? gatjádij ålmåj. – Iv de galla dajt! Ja de tsamáj: Vielljam gis duon vuolen vellaj. Duola. Jürgen såppijn giejggelij slábmam muvrraj. Mijás goahte bávkanissaj dejvadaláj. Akti ga tjuovgga tjälláris gáhtolij. Ja sådnå aj. Tjuorvudam lip suvva. Mujsta lij vuojnunagi unnep. Esski nieljejagák. Dánna lisj så vilá. Mujsta le ham vuojnunagi unnep.</p>
<p>Ålmåj Jürgenis oajvvetjuhpav gehtjadij. De hähkkat iktelij: – Na, ij la gus åhpadiddjeda giehttum tsiebana ijájt ådi.– Ij, tsabmalij Jürgen ja vuojnnet ållu vájbaj. Ij la giehttum.– Na, javlaj ålmåj. De le lik de åhpadiddje, gå ij davva ga diede. Ijájt gåjt tsiebana ådi. Ijájt máhtá 189jasska sijddaj máhttsat. Juohkka iján ådi, oaddáji vallak sjevnjut.</p>
<p>Jürgen såppijnis ruhkáj råkkåtjijt debtjudaláj. – Dáha li mahkas látjutja, ussjolij. Dåssju látjutja.</p>
<p>De ålmåj (gässta roahkogis ruojda lijga tjadá juolodime) hålaj: – Diedá gus majt? Manáv dal kanijnajdam biebmastittjat, ja de guolmudahkan viedtjalav duvva. Márjju fáronim avtav buvtáv. Unnagattjav, váj mat mielas la dådnå?</p>
<p>Jürgen ruhkáj råkkåtjijt debtjudaláj. Mahkas unnes kanijnajt. Vielggadijt, rávvadijt, vielggisrávvadijt. – Iv dal hájn diede, javlaj várrogisát roahkogis ruojdajt gehtjada. Jus dal ajtu ijájt ådi.</p>
<p>Ålmåj lávkkij muvra bátsidisá badjel rahtáj. – Majt val de. Dijás luluj åhpadiddje ierijt jåhttåt, jus dal ij dakkárijt diede.</p>
<p>De Jürgen tjuodtjánij gatjáda: Jus dal avtav luluv oadtjot. Márjju vielggadav?– Gähttjalittjav dunji buktet dakkárav, tjuorvoj ålmåj juo vádtsámin. Valla galga de dánna vuorddet. De maŋŋelattja doalvov duvva sijddasit. Vierttiv má áhtját bagádit, gåktu kanijna årudagáv dahká. Gå vierttibihtit ham davva dahkat. – Vuordáv månnå, tjuorvvistij Jürgen. Vierttiv hájn dánnák årrot gáhttimin, desik guolmudahtjá. Vuorditjav dallutjij. Ja tjuorvvistij vil: – Miján li sijdan fiello. Gisstofiello!</p>
<p>Majdis ålmåj lij desti gulák. Bäjvádahkaj viegaj roahkogis ruojdajisgum. Biejvve ruopsudij iehkedis, 190ja Jürgen vuojnij davva ruojdaj gaskav bájttemin, nåv roahkot lijga ruojda. Boartte gis svahkadij duohkudiehki. Kanijna biebmo lidjin danna. Ruoddnis biebmo, majt dubme lij rávudahttám. <em type="bold">lÁjbbe </em>192 </p>
<p>Hähkkat de nissun smaredastij. Biellegålmån.</p>
<p>Imájdaláj, manen lij smaredam. Na de nav!</p>
<p>Gievkanin lij soames tjåhkunav nårddålam. Gulldalij davva. Sjávvunam. Ilá sjávot, ja giedajn guládijn látjov guoranis de ielvij davva guorrusin. Danen lij ham nåv imálasj sjávot: Vuojŋŋanis lij gáhtum. Nissun så de tjuodtjánij ja njágaj sjievnnjis lanjás gievkanij. Gievkanin de äjvvalijga. Biellegålmån. Vuojnij juojddá vielggadav gievkanbievden. Tjuovgav tsahkkidij. Goabbák skirttuj gárvvunam tjuottjojga vuosstálakkoj. Iján. Biellegålmån. Gievkanin. Gievkanbievden lij lájbbefádi. Nissun ájtsaj ålmåj lij allasis lájbev suottastam. Nijbbe lij vilá fádi guoran. Gåbttjåsin vilá småle. Iehkedijt oaddádijn de má agev bievddelijnev sjallij. Dálla gis lidjin småle lijnen. Ja nijbbe dannák. Guláj guolbe giergijs galmmasav badjánimen ietjas vuosstij. Ja gehtjastij ierijt fádis.– Jáhkkiv dánna lij juoga, moalgedij ålmåj. – Månnå aj gis juojddá gulliv, vásstedij nissun.</p>
<p>Ájtsaj vil ålmåj skirton iján galla vuorrasin vuojnnuj. Nåv vuorrasin dagu lij. Gudálågegålmå jagák. Biejvijt de lij álu mahkas nuorabun. Nissun le gåjt vuorastuvvam, ussjolij ålmåj, skirton gåjt ållu vuorastuvvá. Márjju vuoptaj diehti danen vuojnnu. Nissunij hárráj 193le ham ijájt agev navti vuoptaj diehti. Daha hähkkat nåv vuorastuhtti.– Beras lulu gábmagijda tjágŋam. Farra gå dale navti rihtsojuolggen guolbe giergij nanna. Snuobastuvátja.</p>
<p>Nissun lij ålmmåv gehtjak, gå ittjij gierda gällá-sijdes. Gielestij, gå lijga juo gålmmålågeaktse jage gállasjvuodan.– Jáhkkiv dánna luluj juoga, moalgedij vil guovla ájádalák tjiegas tjiehkaj. Juojddá dánnák gulliv. De jáhkkiv dánna luluj juoga.– Gulliv månnå aj juojddá. Ájnat ij lim vuojnnet mige. Fádiv bievdes váldij ja smålijt lijnes njámastij.– Ij, ij lim vuojnnet mige, gärddádij juoren. Nissun viehkken hållagådij: – Båhtu då. Ålggot så dávk gulli. Båhtu då oaddátjit. Snuobastuvátja. Galmma giergij nanna tjuottjodijnát.</p>
<p>Ålmåj vinndegij gehtjastij. – Na, ålggon lisj dávk de juoga årrum. Jáhkkiv dánna luluj.</p>
<p>Nissun giedav tjuovga bårkunij biejaj. Vierttiv dal tjuovgav jáddit, ietján luluv vierttit fádij gehtjastit, ussjolij. Iv de galla fádiv akti vil gehtjasta. – Båhtu då, moalgedij tjuovgav jáddi, ålggot då dávk gulli. Dähkkos ham goalle agev bieggan siejnev tsábbmá. Goalle lisj dávk juhtsam. Bieggan agev skuollá.</p>
<p>Goappátja de boadáldagáv oademladnjaj njágajga.</p>
<p>Sunnus rihtso juolge guolbev sjpädtjun.– Bieggá má, tjuottjodij ålmåj. Ålles ijáv bieggá. Látjon de nissun hoalláj: – Na, ålles ijáv bieggá.</p>
<p>Goalle dávk lisj skuollam.194– Na, månnå gis jáhkkiv gievkanin skuolaj. Ájnat goalle farra dávk. Ålmåj hålaj, dagu mahkas juo luluj oaddámin. Valla nissun gis ielvij, manen giellas dahkon gulluj gielestattijn.– Galsjas, moalgedij nissun gávasta. Suoŋav dal oadádagáj vuolláj. Buorre idja.– Buor’idja, vásstedij ålmåj. Na, ajtu le galsjedam.</p>
<p>Ja de sjávvunijga.</p>
<p>Moatte minuvta maŋŋela gulláj nissun ålmmåv sjávot ja várrogisát suosskamin. Tjiegŋalit ja buohta vuojŋaj, vaj ålmåj ij lulu ielvvet suvva vilá gåhtsemin. Majdis nåv juovnnát suoskaj, vaj suojmma dasi oaddáj. Gå de ålmåj maŋep iehkeda sijddaj bådij, de nissun niellja lájbbebiehke sunji gálggij. Åvddåla lij dåssju gålmmå oadtjum. – Bårå lik niellja, moalgedij ja duobbánij. Iv månnå dáv lájbev nåv muojon lágeda. Bårå de ienni dådnå vil biehkev. Iv månnå lágeda.</p>
<p>Nissun gehtjadij ålmmåv fádi bajelt guvnjádat-tijn. Ittjij ålmåj bajás guovlasta. Ienni de hådjånij nissunij. – I gåjt dåssju guokta biehke máhte bårråt, moalgedij fádisis. – Máhtáv galla. Iehkedijt ittjiv goassak muojon dáv lájbev bårå. Bårru då. Bårru då. Esski maŋŋelattja tjåhkkidij bievde guorraj tjuovga vuolen. <em type="bold">tjuovoS </em>196 <em type="bold">bÁhkoSjkÁnjggo </em></p>
<p><em type="bold">Alvadus </em>alvaduhtte ássje; skandálla <em type="bold">Bäjvvadit </em>biejvev juonná årrot <em type="bold">Bårådahka </em>bájkke, gånnå bårrå; bårådimladnja <em type="bold">Dimesnållån </em>såffå <em type="bold">Dájssudahka </em>(niejdde báhko) skihppijviesso miellaskihpasijda; sanatåvrrå <em type="bold">Guovlodit </em>plánav dahkat; guovlov gávnnat; orienterit <em type="bold">Guovludahka </em>pládna, orientasjåvnnå <em type="bold">Hahkadit </em>alvvit <em type="bold">Hárjjebadoj </em>vuontseslåttij máddo, man bahtuhin le stuorra hárjje; fasádna <em type="bold">Juolggidallat </em>juolgijgum duohtastit nubbe nuppev; juolgijgum madtjuhit <em type="bold">Lajsadit </em>subtsastallat; suojmma hållat; hoalmmedit <em type="bold">Lådadahka </em>gånnå li låda; komåvddå lådajgum <em type="bold">Oahppevasjvuohta </em>diedojt guoradallat vuogádahkan; vitenskap <em type="bold">Stuorhárjjebadoj </em>vuontseslådde hárjjebahtuhij pavomáttos; dárruj <em type="italic">påfugl </em></p>
<p><em type="bold">Sierranierra </em>originálla ulmusj; guhti sierra láhkáj dåmat; ij agev nåv jiermmá <em type="bold">Sierrudahka </em>sierra bielle; dåbddomärkka197 </p>
<p><em type="bold">Sjimudit </em>sjibmon vuojnnut <em type="bold">Snivvudahka </em>detállja <em type="bold">Spájttudahka </em>makta spájtta jåhtå; fártta <em type="bold">Suddodåbdåstahka </em>gånnå katolihka girkkon suttojdis dåbdås <em type="bold">Tjanástjåhkun </em>tjåhkun, mij le tjoahkkáj tjanáduvvam; koarjjatjåhkun <em type="bold">Tjumbádit </em>ságastallamij sehkanasstet; boarkkit rudnamav <em type="bold">Tjábbádis </em>ulmutjahttem; guddnediddje dåmadibme <em type="bold">Tjálan </em>tjállemvädtsak <em type="bold">Tjálun </em>namá álggobokstávva, initiálla <em type="bold">Tjåhkun </em>man nanna tjåhkkåj; ståvllå; nållån <em type="bold">Tsuhpal </em>adjáj tsuppul <em type="bold">Vuornágis </em>advokáhtta198 <em type="bold">vuodotjÁlluSa: </em></p>
<p>Poe, Edgar Allan. (1845). The System of Doctor Tarr and Professor Fether. Tjállusin</p>
<p><em type="italic">Graham's Magazine </em>. </p>
<p>Kivi, Aleksis. (1864). Tarina Nurmijärveltä. Tjállusin <em type="italic">Suometar </em>. </p>
<p>Tjehov, Anton. (1899).</p>
<p>Душечка. Tjállusin <em type="italic">Семья. </em></p>
<p>Woolf, Virginia. (1921). Kew Gardens. Tjoahkken <em type="italic">Monday or Tuesday </em>. The Hogarth Press. </p>
<p>Doyle, Arthur Conan. (1891). A Scandal in Bohemia. Tjállusin</p>
<p><em type="italic">The Strand Magazine </em>. George Newnes Ltd. </p>
<p>Joyce, James. (1914). The Sisters. Tjoahkken</p>
<p><em type="italic">Dubli- </em><em type="italic">ners </em>. Grant Richards Ltd. </p>
<p>Tolstoj, Lev. (1911).</p>
<p>Алеша Горшок. Tjoahkken</p>
<p><em type="italic">Посмертные художественные произведения Л. Н. Толстого </em>.199 </p>
<p>Tagore, Rabindranath. (1892). Kabulivala. Tjállusin <em type="italic">Sadhana </em>. </p>
<p>Chopin, Kate. (1893). A shameful affair. Tjállusin <em type="italic">The Times-Democrat (New Orleans-La.) </em>. </p>
<p>Chopin, Kate. (1893). Désirée's Baby. Tjállusin</p>
<p><em type="italic">Vogue </em>. </p>
<p>Mansfield, Katherine. (1912). The Woman at the Store. Tjállusin</p>
<p><em type="italic">Rythm </em>. The St. Catherine Press. </p>
<p>Borchert, Wolfgang. (1947). Nachts schlafen die Ratten doch. Tjoahkken</p>
<p><em type="italic">An diesem Dienstag </em>. </p>
<p>Rowohlt.</p>
<p>Borchert, Wolfgang. (1946). Das Brot. Tjállusin <em type="italic">Hamburger Freie Presse </em>.200 <em type="bold">gÁldo: </em></p>
<p>Andresen, M. (2021). Katherine Mansfield. <em type="italic">Store Norske Leksikon </em>. Viedtjam: https://snl.no/ Katherine_Mansfield </p>
<p>Atherton, J. S. (2022). James Joyce.</p>
<p><em type="italic">Encyclopedia </em></p>
<p><em type="italic">Britannica </em>. Viedtjam: https://www.britannica.com/ biography/James-Joyce </p>
<p>Børtnes, J ja Lunde, I. (2021). Lev Tolstoj.</p>
<p><em type="italic">Store </em></p>
<p><em type="italic">Norske Leksikon </em>. Viedtjam: https://snl.no/Lev_Tolstoj </p>
<p>KateChopin.org:a dåjmadiddje. (2022). Biography. <em type="italic">KateChopin.org </em>. Viedtjam: https://www.katechopin. org/biography/ </p>
<p>Lunde, I. (2022). Anton Tsjekhov.</p>
<p><em type="italic">Store Norske </em></p>
<p><em type="italic">Leksikon </em>. Viedtjam: https://snl.no/Anton_Tsjekhov </p>
<p>Robinson, W. A. (2022). Rabindranath Tagore. <em type="italic">Encyclopedia Britannica </em>. Viedtjam: https://www. britannica.com/biography/Rabindranath-Tagore201 </p>
<p>Selboe, T. (2021). Virginia Woolf.</p>
<p><em type="italic">Store Norske </em></p>
<p><em type="italic">Leksikon </em>. Viedtjam: https://snl.no/Virginia_Woolf </p>
<p>Sihvo, H. (2018). Kivi, Aleksis.</p>
<p><em type="italic">Kansallisbio- </em><em type="italic">grafia-verkkojulkaisu </em>. Viedtjam: http://urn.fi/ urn:nbn:fi:sks-kbg-002826 </p>
<p>Skei, H. H. (2022). Edgar Allan Poe.</p>
<p><em type="italic">Store Norske </em></p>
<p><em type="italic">Leksikon </em>. Viedtjam: https://snl.no/Edgar_Allan_Poe </p>
<p>Vestli, E. N. (2021). Wolfgang Borchert.</p>
<p><em type="italic">Store Norske </em></p>
<p><em type="italic">Leksikon </em>. Viedtjam: https://snl.no/Wolfgang_Borchert </p>
<p>Wilson, P. K. (2022). Arthur Conan Doyle. <em type="italic">Encyclopedia Britannica </em>. Viedtjam: https://www. britannica.com/biography/Arthur-Conan-Doyle </p>
</body></document>
